自教流東夏代涉帝朝。必假時君弘傳聲略。然後玄素依繕方開基搆。明后重其義方情存監護。闇君順其倫軌相從而已。故始自後漢爰洎巨唐。世變澆淳宗猷莫二。皆欽承至訓。為滅結之元標。體解玄圖。鏡死生之本據。故能傳度梵網代代滋彰。斯即法施奔流時時不絕。然則西蕃五竺祖尚天言。東夏九州聿遵鳥迹。故天書天語。海縣之所絕思。八體六文。大夏由來罕覿。致令昔聞重譯方見於斯。然夫國史之與禮經。質文互舉。佛言之與俗典。詞理天分。何以知耶。故佛之布教說導為先。開蒙解樸決疑去滯。不在文華無存卷軸。意在啟情理之昏明。達神思之機敏。斯其致也。諦聽諦聽善思念之。吾當為汝分別解說。斯聖言也。善哉善哉願樂欲聞。唯願世尊分別解說。斯受法也。言重意得不慮煩拏。但論正悟莫敘文對。斯本經也。譯從方俗隨俗所傳。多陷浮訛所失多矣。所以道安著論五失易從。彥綜屬詞八例難及。斯誠證也。諸餘俗習不足涉言。今錄彼帝世翻譯賢明。并顯時君信毀偏競。以為初錄。且夫漢晉隋唐之運。天下大同。正朔所臨法門一統。魏宋齊梁等朝地分圮裂華夷參政翻傳並出。至於廣部傳俗。絕後超前。即見敷揚聯耀惟遠。今則隨其時代。即而編之。仍述道俗所撰附之於後。庶將來同覩其若面焉。都合一十八代。所出眾經總有二千二百三十二部。後漢朝傳譯道俗一十二人所出經律等三百三十四部前魏朝傳譯僧六人所出經律等一十三部南吳孫氏傳譯道俗四人所出經傳等一百四十八部西晉朝傳譯道俗一十三人所出經戒等四百五十一部東晉朝傳譯道俗二十七人所出經傳等二百六十三部前秦符氏傳譯僧八人所出經傳等四十部西秦乞伏氏傳譯僧一人所出經十四部後秦姚氏傳譯僧八人所出經傳一百二十四部北涼沮渠氏傳譯道俗八人所出經傳三十二部宋朝傳譯道俗二十三人所出經傳二百一十部前齊朝傳譯道俗一十九人所出經傳四十七部梁朝傳譯道俗二十一人所出經律傳等九十部後魏元氏傳譯道俗一十三人所出經論傳錄八十七部後齊高氏傳譯道俗二人所出經論七部後周宇文氏傳譯道俗一十一人所出經論天文等三十部陳朝傳譯道俗三人所出經論傳疏等四十部隋朝傳譯道俗二十餘人所出經論等九十餘部皇朝傳譯僧等十有一人所出經論等二百餘部自教被神州時移九代。朝分真偽土雜華夷。所以五涼四燕三秦二趙。夏蜀之居偏隘。晉宋之據江陰。經部翻傳隨方而出。止列兼正之國。取其傳譯所由。自餘不言。以無通法故也。庶後之覽者知其致焉。序曰。教流源起寔本姬周。秦正殄之遺蹤間出。劉向挍書天閣往往見有佛經。依此據量。不止漢明之世。餘如別顯今敘其光俗中興之始。故肇列之。言經出起於後漢孝明帝者。帝諱莊。廟號顯宗。光武皇帝之第四子也。神用沖簡雅為聖則。於永平七年夜夢金人身長丈六項佩日輪飛空而至。光明赫奕照於殿庭。旦集群臣令占所夢。通人傅毅進奏對曰。臣聞昔西方有神。其名為佛。陛下所見。將必是乎。帝以為然。欣感靈瑞。詔遣使者羽林中郎秦景博士弟子王遵等一十四人往適天竺。於月支國。遇沙門迦葉摩滕竺法蘭。寫得經像。載以白馬還達雒陽。依漢法本內傳云。于時五岳十八山館諸道士。上表不許。帝乃設行殿於京西。任其角力。道士等設壇列奠。以道經諸子置於壇上。以火燒經。不灰為驗。及陳祝訖。經從火化。南岳道士褚善信費叔才自感而死。諸餘道士六百餘人。並歸佛法求從出家。帝許之。由是廣度僧尼。初立十寺。即於茲地立白馬寺。諸州競立報白馬恩。長安舊城青門道左二百餘步中興寺。右即是白馬寺之餘基。竺法蘭於即便譯四十二章經。緘於蘭臺石室。自爾釋教相繼雲興。沙門信士接踵傳譯。孝桓帝時。以金銀作佛形像。孝靈帝時。光和三年。遣中大夫於雒陽佛塔寺中飯諸沙門。縣繒燒香散花然燈。至光和七年。因張角等謀誅其逆黨。內外姻屬諸事老子妖巫醫卜。並皆廢之。其有奉佛五戒者勿坐。以斯事證佛教正真。涅而不淄。磨而不磷。妖詐塵染於我浮雲。誠可重也。自秦世沙門釋利防前漢劉子政已來。雖聞佛經莫知其目。至於後漢方有定錄。則四十二章為首。僧則迦葉摩滕最初。迄於獻帝建安末齡。則經一百五十二年。歷一十一主。華戎道俗十有二人。兼摭舊遺更補先闕。并古失譯。合出經律三百三十四部。四百一十六卷。為後漢經錄運乎斯軸。庶通鑒者識古今經典散聚。待期明揚盛化法寶之光被矣。後漢沙門迦葉摩滕沙門竺法蘭沙門安清字世高沙門支婁迦讖優婆塞都尉安玄沙門竺佛朔沙門支曜沙門康巨清信士嚴佛調沙門康孟詳沙門釋曇果沙門竺大力諸失譯經。一百二十五部。一百四十八卷。雜於經呪四十二章經一卷右一經。後漢明帝世。中天竺國婆羅門沙門迦葉摩滕所譯。或云。竺攝摩滕。群錄互存。未詳孰是。先來不譯。故備敘之。以永平十年。隨漢使蔡愔東返至雒邑。於白馬寺翻出此經。依錄而編。即是漢地之經祖也。舊錄云。其經本是天竺經抄。元出大部。撮引要者。似孝經十八章也。道安錄元。出在舊錄。及士行漢錄僧祐出三藏集記又載。但大法初傳人少歸信。使摩滕蘊其深解不復多翻。後卒雒陽。載其委由備朱士行錄及高僧傳諸雜錄等。寶唱錄云。竺法蘭所出者。此或據其同來時耳。佛本行經五卷十地斷結經四卷二百六十戒合異二卷法海藏經一卷佛本生經一卷右五部合一十三卷是中天竺國沙門竺法蘭與迦葉摩滕同來。間行後至。在明帝世翻之。初共滕出四十二章。滕卒。蘭自譯訖。昔漢武穿昆明池底值墨灰。以問東方朔。朔云。非臣所知。可問西域胡人。法蘭既至。追以問之。蘭云。此乃劫燒之遺灰也。朔言有徵。信者甚眾。又秦景使還於月支國。得優填王栴檀像師第四畫像樣來至雒陽。帝勅圖之。於西陽城門及顯節陵上供養。自爾丹素流演于今。又以佛法初至異道乖競。遂敘時事。著漢法本內傳五卷。未詳作者。今見存焉。修行道地經六卷大僧威儀經四卷法句經四卷禪行三十七品經一卷十報法經二卷陰持入經二卷大安般守意經二卷大安般經一卷雜四十四篇經二卷大道地經三卷道意發行經二卷禪經二卷無量壽經二卷百六十品經一卷大十二門經一卷小十二門經一卷七法經一卷十四意經一卷阿毘曇九十八結經一卷明度五十校計經二卷難提迦羅越經一卷獨富長者經一卷長者夭惱二處經由起長者悔過經佛為那拘說根熟經長者兄弟詣佛經佛神力救長者子經阿那邠祁化七子經十支居士八城人經無畏離車白阿難經受呪願經長者子制經郁伽居士見佛聞法醒悟經得非常觀經舍頭諫經出家因緣經佛度旃陀羅兒出家經純陀沙彌經外道出家經精勤四念處經父母恩難報經禪思滿足經數息事經禪祕要經世間言美色經一切行不恒安住經人受身入陰經多倒見眾生經人身四百四病經人病醫不能治經分別善惡所起經斫毒樹復生經禪定方便次第法經阿練若習禪法經四百三昧名經自誓三昧經流離王經罵意經佛為頻頭婆羅門說像類經婆羅門問佛布施得福經佛為調馬聚落主說法經婆羅門行經豆遮婆羅門論義出家經佛為事火婆羅門說法悟道經婆羅門虛偽經佛化大興婆羅門出家經佛為阿支羅迦葉說自他作苦經婆羅門子命終愛念不離經四吒婆羅門出家得道經佛為憍慢婆羅門說偈經婆羅門服白經婆羅門問佛將來有幾佛經婆羅門避死經佛為婆羅門說耕田經七老婆羅門請為弟子經婆羅門通達經論經佛覆裸形子經婆羅門解知眾術經佛為婆羅門說四法經佛為年少婆羅門說善不善經如幻三昧經安般經內藏經五門禪要用法經水喻經浮木譬喻經鼈喻經提婆達生身入地獄經摩那祇女人誹謗佛生身入地獄經尸迦羅越六向拜經人本欲生經鬼問目連經地獄罪人眾苦經目連見眾生身毛如箭經摩訶衍精進度中罪報品經尊者薄拘羅經阿難問事佛吉凶經迦旃延無常經當來變滅經堅心正意經分明罪福經多增道章經金色女經前世爭女經承事勝已經悔過法經舍利弗悔過經太子夢經小般泥洹經慈仁不殺經阿難同學經商人脫賊難經過去彈琴人經世間強盜布施經商人子作佛事經呪賊經卒逢賊結衣帶呪經梵天詣婆羅門講堂經五陰成敗經八光經五戰鬪人經五法經五行經三毒經良時難遇經求離牢獄經蓮華女經孤母喪一子經昔有二人相愛敬經住陰持入經鏡面王經子命過經歎寶女經大迦葉遇尼揵子經正齊經阿那律思惟目連神力經舍利弗問寶女經月燈三昧經阿難惑經佛印三昧經迦葉詰阿難經大乘方等要慧經空淨天感應三昧經情離有罪經藥王藥上菩薩觀經義決律一卷四諦經寶積三昧文殊問法身經法受塵經禪行法想經阿含正行經犍陀國王經佛說處處經十八泥犁經罪業報應教化地獄經犯戒罪報輕重經聞成十二因緣經本相倚致經普法義經摩鄧女經漏分布經是法非法經一切流攝守因緣經七處三觀經九橫經八正道經五陰譬喻經轉法輪經思惟要略經請賓頭盧法阿含口解十二因緣阿毘曇五法行經右並後漢桓帝元嘉元年。有安息國大子。名清字世高。次當嗣王。讓位與叔。既而捨國出家。懷道遊方。弘化為務。以桓帝建和二年。振錫來儀屆于雒邑。少時習語便大通華言。慨法化猶微廣事宣譯。至靈帝世。二十餘年。凡譯一百七十餘部。合一百九十餘卷。其釋道安錄僧祐錄三藏記慧皎高僧傳等。只云。高出經三十九部。義理明析文字允正。辯而不華質而不野。凡在讀者皆斖斖然而不倦焉。余廣詢求究撿群錄紀述世高互有出沒。將知權迹隱顯多在見機隨便開譯。致有他所闕而未傳者。又其傳錄之末果云古舊二錄所載之者。此並世高刪正前譯。不必全翻。然世高從西至於中原。巡歷江南嶺表東越方始現隱周行顯迹是聖不凡。今總群篇備搜雜紀。有題注者。多是河西江南道路隨逐因緣。從大部出。錄目分散。未足致疑。彼見故在。此寧不纘。敢依諸集緝而編之。散在諸分詳覈可委。冀廣法流知本源。注欲識其迹具諸僧傳。任其鏡也。大集經二十七卷道行般若波羅蜜經十卷首楞嚴經二卷無量清淨經二卷阿閦佛國經二卷孛本經二卷伅真陀羅所問經二卷阿闍世王經二卷佛遺日摩尼寶經一卷大寶積經文殊師利問署經內藏百寶經胡般泥洹經阿闍世王問五逆經大方便報恩經光明三昧經禪經雜譬喻經阿育王太子壞目因緣經兜沙經右二十一部六十三卷。是月支國沙門支婁迦讖。亦直云支讖。以漢桓帝世建和歲至中平年於雒陽譯。河南清信士孟福張運等筆受。撿僧祐錄。有二十四部。今案經目止獲如前。其中有胡般泥洹等經者。未詳胡字之本也。竊觀上代有經已來賢德筆受。每至度語無不稱云譯胡為漢。且東夏九州名西域為天竺者。是總名也。或云身毒。如梵稱此方為脂那。或云真丹。或作震旦。此蓋承聲有楚夏耳。若當稱漢。漢止劉氏兩代一號。已後禪讓魏晉不同。須依帝王稱謂甄別。今為此錄悉改正之。又胡之雜戎乃是西方邊俗類。此氐羌蠻夷之屬。何得經書乃云胡語。佛生天竺。彼土士族婆羅門者。總稱為梵。梵者清淨也。承胤光音天。其光音天梵世最下。劫初來此。食地肥者身重不去。因即為人。仍其本名。故稱為梵。語言及書既象於天。是以彼云梵書梵語。如舊曰僧悉稱俗姓。云釋迦者起自秦世。有沙門釋道安。獨拔當時居然超悟。乃云。既存剃染紹繼釋迦。子而異父豈曰承襲。今者出家宜悉稱釋。及翻四含。果云。四姓出家同一釋種。眾咸歎服而安正當晉秦之世。刊定錄目刪注群經。自號彌天。揩摸季葉猶言譯胡為秦。此亦崑山之一礫。未盡美焉。但上來有胡言處。並以梵字替之。庶後哲善談得其正真者也。法鏡經二卷阿含口解十二因緣經右二部三卷是安息國優婆塞都尉安玄。於後漢靈帝光和四年遊賈雒陽。因遇經至又逢佛調。即共翻譯。佛調筆受。亦世號為安侯騎都尉云。般舟三昧經二卷道行經右二部合三卷。天竺沙門竺佛朔。以靈帝之世。齎道行經來適雒陽。轉梵為漢。譯人時滯雖有失旨。然其音句棄文存質。深得經意。光和中更譯般舟。讖為傳語。孟福張運筆受。文少勝前事在讖傳。小本起經二卷成具光明定意經馬有八態譬人經賴吒和羅經首至問佛十四事經聞成十二因緣經墮落優婆塞經小道地經阿那律八念經大摩耶經馬有三相經右一十一部。西域沙門支曜。以靈帝世。於雒陽譯。問地獄事經一卷右一經一卷。中國沙門康巨。以靈帝中平四年。於雒陽譯。並言直理詣。不加潤飾。古維摩詰經二卷濡首菩薩無上清淨分衛經二卷思意經慧上菩薩問大善權經內六波羅蜜經十慧經迦葉詰阿難經右七部一十卷。臨淮清信士嚴佛調。當靈帝世。於雒陽譯。並理得音正。盡經微旨。郢匠之美見述後代焉。梵網經二卷報福經一卷中本起經二卷興起行經二卷四諦經右六部九卷。中天竺國沙門康孟詳。獻帝時於雒陽譯。修行本起經二卷右一經二卷。建安二年二月。沙門釋曇果與竺大力康孟詳。於迦維羅衛國齎梵本來。於雒陽譯。孟詳度為漢文。釋道安云。孟詳所翻。奕奕流便足騰玄趣矣。又釋道安錄云。中本起經二卷。一云太子中本起。亦是沙門曇果。於迦維羅衛國得此梵本。於雒陽以建安十二年翻。孟詳度語。見始興錄及長房錄。余以詳公所譯與前無異。故兩別來由耳。胡本經四卷泥洹後千歲中變記經合道神足經諸經佛名二卷舊譬喻經二卷觀無量壽佛經一卷龍種尊國變化經過去香蓮華佛世界經佛見牧牛者示道經三千佛名經五十三佛名經十方佛名經賢劫千佛名經稱揚百七十佛名經南方佛名經一名治城寺經滅罪得福佛名經觀世音所說行法經彌勒為女身經寂調意所問經薩陀波崙菩薩求深般若圖像經菩薩生地經菩薩所生地經菩薩受戒法經受菩薩戒次第十法菩薩懺悔法初發意菩薩常晝夜六時行五事六菩薩名善唄比丘經僧名數事行比丘諸禁律摩訶僧祇律比丘要集比丘尼十戒經受十善戒經四天王經行檀波羅蜜經功德莊嚴王八萬四千歲請佛經摩調王經誨子經教子經福子經小兒聞法即解經菩薩修行經長者賢首經長者命終無子付屬經質多長者請比丘經善德婆羅門求舍利經外道誘質多長者經無害梵志執念經梵志避死經梵志喪女經梵志觀無常得解脫經貧子得財發狂經𤢴狗齧王經居士身故為婦鼻虫經鐵城泥犁經勤苦泥犁經地獄經積骨經苦陰經持齋經人弘法經華嚴瓔珞經一卷觀世樓炭經波若得經惟日雜難經內身觀章經摩訶剎頭經清淨法行經摩訶衍寶嚴經十住毘婆沙經佛遺日摩尼寶經轉女身菩薩經受持佛名不墮惡經七寶經十二因緣章經沙門為十二頭陀經三十二相因緣經三十七品經般舟三昧念佛童經庾伽三摩斯經禪要呵欲經恒河譬經法句譬喻經譬喻經胡音偈本阿彌陀佛偈讚七佛偈恒怒尼百句五言詠頌本起道行品諸經梵音解般若波羅蜜神呪七佛所結麻油術呪幻師陂陀神呪五龍呪毒經取血氣神呪呪齲齒呪呪牙痛呪呪眼痛呪呪賊呪法七佛安宅神呪右一百二十五部。合一百四十八卷。並是僧祐律師出三藏記撰古舊二錄及道安失源并新舊所得失譯諸經卷部甚廣。讎挍群目蕪穢者眾。出入相交實難詮定。未覩經卷空閱名題。有入有源無入無譯。詳其初始非不有由。既涉遠年故附此末。冀後博識脫覿本流。希還正收以為有據。瀅澄法海使靜濤波焉。余又勘入藏見錄止得二十五卷。如別敘之。餘闕本未獲。前魏南吳西晉序曰。自漢已來天下一統。建安之始鼎峙而分。袁曹競逐於中原。劉孫分䮽於江峽。五岳塵擁九牧雲屯。或二祀而啟於帝圖。或三分而陳於霸業。故使魏祖挾天子而令諸侯。劉宗憑劍閣而規雍輦。孫氏英略高枕長江。橫武爪牙臥龍威力。別據一域。吞噬為心。各跨疆場互嚴關塞。廣延俊乂以佐股肱。厚禮賢能賓為國寶。良匠妙法復此徂來。僧會適吳。舍利曜靈於江左。迦羅遊魏。禁律創啟於洛都。歸戒自此大行。圖塔由斯特立。譯人隨俗仍彼方言。出經逐時便題名目。致有吳品蜀普曜焉。重疊再翻因斯而始。派流失譯良在於茲。既三國峙居。而西蜀一都獨無代錄者。豈非佛日麗天而無緣者弗覩。法雷震地而比屋者不聞哉。且舊錄雖注蜀普曜首楞嚴等經。而復闕於經本譯人年代。設欲紀述罔測所依。推入失翻故亡別錄。今敘曹魏中原所傳。文帝諱丕字子桓。沛郡譙人。丞相王操之世子也。初生之日。有青雲大如車蓋。當於其上竟日翠然。望氣者為至貴之證。非人臣象。八歲善屬文。初嗣相位為魏王。受後漢禪改稱為魏。初居相在洛。魏公都鄴。王基在譙。又許受禪於繁昌。後都洛邑。自文帝黃初元年庚子。至元帝咸熙元年甲申。其中五主四十五年。僧有六人。所出經律羯磨一十三部。合二十五卷。以為魏朝一代經錄。其有失譯諸經。總結吳錄之末備之于彼。魏朝沙門曇柯迦羅沙門康僧鎧沙門曇諦沙門白延沙門支彊梁接沙門安法賢僧祇戒本一卷右戒本一卷。中天竺國沙門曇柯迦羅魏云法時。幼而才聰質像璝偉。讀書一覽文義悉通。善四圍陀。風雲星月圖讖運變靡所不該。自謂世間畢己心目。年二十五入一僧坊。遇見法勝阿毘曇心。聊取觀之。茫然不解。慇懃重省更增惛漠乃嘆曰。佛法鉤深備論三世。乃棄俗出家。誦大小乘經及諸律藏。遊化至洛。于時魏境雖有佛法。而道風訛替。亦有眾僧未稟歸戒。止以剪落為殊俗耳。設復齋懺事同祠祀。迦羅既至。大行佛法。諸僧請出毘尼。迦羅以律藏曲制文言。繁廣佛教未昌必不承用。以嘉平年於白馬寺出此戒本一卷。且備朝夕。中夏戒法始自此焉。郁伽長者所問經二卷無量壽經二卷右二部合四卷。天竺國沙門康僧鎧。齊王世嘉平年。於洛陽白馬寺譯。高僧傳載。直云郁伽長者等四經。撿道祖魏晉錄及僧祐出三藏記并寶唱梁代錄等。所列如前。自外二部並不顯名。挍閱群錄未見。曇無德羯磨一卷右一卷。曇無德者。魏云法藏。藏師地梨荼由。是阿踰闍第九世弟子。藏承其後。即四分律主也。自斯異部興焉。此當佛滅後二百年中。後安息國沙門曇諦。以高貴鄉公正元二年屆于洛汭。妙善律學。於白馬寺眾請譯出。首楞嚴經二卷無量清淨平等覺經二卷叉須賴經一卷除災患經一卷平等覺經一卷菩薩修行經一卷右六部合八卷。高貴鄉公世。西域沙門白延。懷道遊化。甘露年中來屆洛陽止白馬寺眾。請譯焉。法華三昧經六卷右一部六卷。高貴鄉公世。甘露元年七月。外國沙門支彊梁接。魏云正無畏。於交州譯。沙門道馨筆受。祐云失譯。房撿及見竺道祖魏世錄及始興錄。若依交州及始興地。應入吳錄。今據及魏錄。羅摩伽經三卷大般涅槃經二卷右二部合五卷。外國沙門安法賢譯。群錄並云。魏世不辯何帝年。今依編于魏錄之末。又別錄亦載。故不敢削之。序曰。自漢永平已來。至吳赤烏之歲。將二百載。教流中原不達江表。及僧會初適設像置齋。時為矯異。以問尚書令闞澤曰。佛之化被乃在漢明。流漸既久。如何始至江東。澤曰。自摩騰入雒之初。五岳十八山館道士與騰抗力之時。道士不如。南岳道士褚善信等自感而死。弟子舉尸歸葬南岳。無人流布。今方至此。餘如後列。吳大皇帝孫權。字仲謀。吳郡富春人。世仕於吳。其家東塚上數有神光雲氣。又權父堅初在孕。其母夢腸引出繞吳昌門。眾咸稱為孫氏興矣。及權生眼有異光方頤大口。其父奇之。應󰊉王也。跨躡閩越都邑斗牛。封授諸侯建立年號。朝宗海岳南面君臨。稱大吳也。初都鄂武昌。次遷秣陵。又遷建業。魏承漢後二年。權立稱元。黃武四主五十九年。晧立二年。晉受魏禪。經一十五年平吳。若以年分則晧一十四年。應入晉代。今別結取集為吳錄。道俗四人所譯諸經。一百四十八部。一百九十卷。并魏吳兩代諸失譯經。都合以為吳錄云。吳沙門維祇難沙門竺律炎優婆塞支謙沙門康僧會諸失譯經。一百一十部二百九十二卷阿差末菩薩經四卷法句經二卷右二部合六卷。魏文帝世。天竺沙門維祇難。吳言障礙。學通三藏妙善四含。歷國遊方以行化為業。發趾西域同伴竺律炎自到江左。黃武三年於武昌郡譯。為吳文。而維祇難既未善方音。翻梵之際頗有不盡。志存義本辭句朴質。如文可知。三摩竭經一卷梵志經一卷佛醫經一卷右三經合三卷。魏明帝世。天竺沙門竺律炎維祇難卒。後為孫權於楊都譯。群錄不同。或云將炎。或云持炎。或云律炎。未詳孰是。故備舉之。大明度經四卷禪祕要經四卷撰集百緣經十卷阿差末菩薩經四卷菩薩本緣集經四卷維摩詰所說不思議法門經三卷修行方便經二卷大般泥洹經二卷瑞應本起經二卷法鏡經二卷小阿差末經二卷阿彌陀經二卷義足經二卷方等首楞嚴經二卷法句經二卷慧印經二卷本業經一卷須賴經一卷梵摩渝經一卷私阿末經微密持經月明童子經阿難四事經差摩竭經優多羅母經七女經一卷郁伽長者經八師經釋摩男本經孛抄經一卷老女人經齋經一卷悔過法經賢者德經一卷佛從上所行三十偈經了本生死經惟明二十偈經一卷龍施女經一卷鹿子經一卷十二門大方等經賴吒和羅經四十二章經難龍王經一卷不自守意經五陰事經一卷七知經一卷人民求願經一卷佛開解阿拔梵志經寶海梵志成就大悲經一卷梵志子死稻敗經一卷梵志問佛師經一卷降千梵志經一卷梵志經一卷度梵志經一卷外道仙尼說度經一卷梵志結淨經一卷梵志問佛世間增減經一卷佛為外道須深說離欲經一卷梵網六十二見經一卷阿質國王經一卷桀貪王經一卷國王成就五法久存於世經一卷惟婁王師子潼譬喻經一卷諸法本經一卷五母子經一卷戒消伏災經一卷枯樹經一卷是我所經一卷甘露道經一卷不淨觀經一卷水上泡經一卷恒水戒經一卷色無常經一卷護口意經一卷壽命促經一卷法施勝經一卷諸漏盡經一卷修行慈經一卷須摩提長者經一卷摩調王經一卷四願經一卷淨行品經一卷金剛清淨經一卷惟越雜難經一卷佛為訶利曠野鬼說法經一卷阿闍世王女阿術達菩薩經一卷勸進學道經一卷貝多樹下思惟十二因緣經一卷堅意經一卷三品弟子經一卷摩訶精進經一卷菩薩修行經一卷普廣菩薩經一卷陀羅尼句呪經一卷華積陀羅尼呪經一卷八吉祥經一卷摩訶般若波羅蜜呪經一卷七佛神呪經一卷大慈無減經一卷寶女明三十二相經三魚失水經一卷演道俗業經一卷不莊挍女經一卷申日經一卷孫多耶致經一卷長者音悅經一卷黑氏梵志經一卷法律經一卷出家功德經一卷弊魔試目連經一卷七漏經一卷藍達王經一卷魔女聞佛說法得男身經一卷魔化作比丘經一卷佛以三車喚經一卷未生怨經一卷弗加沙王經一卷須摩提女經一卷百喻經一卷雪山獼猴經一卷度脫狗子經一卷猘狗經一卷三種良馬經一卷鵄鳥事經一卷河中草龜經一卷瞎龜經一卷四種良馬經一卷鷹鷂獵經一卷無母子經一卷法滅盡經一卷右一百二十九部合一百五十二卷。魏文帝世。月支國優婆塞支謙所譯。謙字恭明一名越。漢末遊洛。受業於支亮。亮字紀明。受業於支讖。讖已見漢錄世稱天下博知不出三支。謙該覽經籍莫不精究。世間技藝多所綜習。遍學異書通六國語。其為人細長黑瘦眼多白而精黃。時人為之語曰。支郎眼中黃形軀雖細是智囊漢末分亂避地歸吳。孫權聞其才慧召見悅之。即拜為博士。使輔導東宮。與韋曜諸人共盡匡弼。甚有裨益。但謙生自西域。故吳志不載。任其力而不錄其功。此史家過。豈帝者之心。夫為天下之君感得天下之才士堪世務。則爵之於朝垂名竹帛。何華戎之限隔而為代典不述乎。且葉公子高。性愛於龍。天龍遂為之降。既不禮待。戎夷之民而望其君。附化難矣。然市死馬之骨以要駿驥。置九九之術用俟賢才。斯蓋上帝括囊包羅吞納刊之自古。今獨削哉。謙以大教雖行而經多梵語未盡翻譯之美。自既妙善方言乃更廣收眾經舊本。譯為吳言。從黃武首歲迄建興末年。其間首尾三十餘載。所出維摩大般泥洹法句瑞應本起經等。僧祐三藏集記唯有三十六部。慧皎高僧傳止云四十九經余廣撿括眾家雜錄。自四十二章已下並是別記所顯雜經。以附今錄量前傳錄三十六部或四十九經似謙自譯在後所獲。或正前翻多梵語者然。紀述聞見意體少同。錄目廣狹出沒多異。各存一家致惑取捨。兼法海淵曠事方聚渧既博搜覽故備列之。而謙譯經曲得聖義。辭旨文雅甚有碩才。又依無量壽經及中本起製菩薩連句梵唄三契七聲于今江淮間尚行。兼注了本生死等經。并序餘諸行狀。並附高僧傳及三寶紀見焉。六度集經九卷吳品經五卷菩薩淨行經二卷舊雜譬喻集經二卷阿難念彌經二卷鏡面王經一卷察微王經一卷梵皇王經一卷權方便經一卷坐禪經一卷菩薩二百五十法經一卷法鏡經解子注二卷道樹經注解一卷安般經注解一卷右一十四部。合二十九卷。魏齊王世。正始年中。天竺沙門康僧會。學通三藏博覽六經。天文圖緯多所綜涉。辯於樞機善屬文翰。于時孫權跨有江表。威侮所被爰備三吳。先有清信士支謙宣譯經典。既初染大法風化未全僧會欲使道振江淮興立圖寺乃杖錫東遊。以吳赤烏年達于建業。即搆茅茨設像行道。時未有僧。疑其矯異。有司奏權。召而詰問。佛何靈驗爾獨改形。會曰。如來遷迹已越千年。遺骨世間名為舍利。在所應現神耀無方。昔阿育王統閻浮提。乃起八萬四千寶塔。夫塔寺之興以表遺化也。權以為夸誕。乃曰。若能得舍利者當為造塔。會乃以瓶盛水燒香禮請。三七日暮猶無所覩莫不震懼。既入五更。忽聞瓶中鎗然有聲。會自往視。果獲舍利。明旦呈權。舉朝集觀。五色光炎照曜瓶上。權自執瓶寫銅盤上。舍利所衝盤即破碎。權大肅然驚起而曰。希有瑞也。會進言曰。舍利威神豈直光相而已。此乃劫燒之火不能焚。金剛之杵不能碎。權命試之會更誓曰。法雲方被蒼生仰澤。願更垂神迹以廣示威靈。乃置舍利於鐵砧上。使有力者用搥擊之。砧搥俱陷。舍利無損。權大嗟服。即為建塔。以始有佛寺故號建初寺。因名其地為佛陀里。由是江左大法遂興會之力也。至孫晧時制令苛虐廢棄淫祀。及佛伽藍並欲毀壞。諸臣僉曰。佛之威力不同餘神。康會感靈大皇創寺。今若輕毀恐貽後殃。晧意未然。乃遣張昱詣寺詰會。自旦之夕昱不能摧。乃請退還。會送門外。于時寺側有婬祀者。昱又折云。玄化既孚。此輩何緣近而不革。會曰。雷霆震擊聾者不聞。豈聲之微。貴在理會。理而有會萬里斯通。苟非其人比屋胡越。昱還歎會才明非臣所測伏願。天鑒親撿察之。晧大集朝賢以車馬迎會。會既坐。晧問曰。佛教所明善惡報應。何者是乎。會對曰。夫明主以孝慈訓世則赤烏翔老人見。仁德育物則醴泉涌嘉苗生。善既有徵惡亦可驗。故為惡於隱鬼得而誅之。為惡於顯人得而戮之。詩詠求福不回。易稱積善餘慶。雖儒典之格訓。即佛教之明謨也。晧曰。若然則周孔已行。何用佛教。會曰。周孔所說略示世間。釋教幽微廣明因果。故行惡則有永劫地獄苦酸。修善則有長受天宮安樂。舉茲以明勸勵。不亦大哉。晧不能折。諮問罪福之理。會為敷析。辭甚精要晧本才學欣然大悅。求看僧戒。會以戒祕不可輕宣。乃取菩薩本業百三十五願。分為二百五十事。持擬大僧二百五十戒。用以呈晧。晧覩諸佛行住坐臥皆願眾生令得安樂。倍加歡喜。即請會受五戒。乃於會寺更加修飾。宣示宗室莫不信奉。會在吳朝。亟說正法為眾祈請。於建初寺譯出眾經。多失其本。如別所顯。又注述諸經并為序製。並妙得正體文義允洽。其所注經安般守意法鏡道樹等。備見於錄又傳梵唄。聲甚清靡哀亮囀韻。于今則之。吳天紀四年四月。晧降于晉。九月會終。見諸傳錄費長房三寶紀。雜譬喻經八十卷雜數經二十卷阿惟越致轉經十八卷摩訶乘經十四卷蜀普曜經八卷摩訶衍優波提舍經五卷三昧王經五卷梵王請問經五卷不退轉輪經四卷佛從兜率降中陰經四卷四天王經四卷魔王請問經四卷那先譬喻經四卷度無極譬經四卷釋提桓因所問經三卷大梵天王請轉法輪經三卷法華光瑞菩薩現壽經三卷普賢菩薩答難二千經三卷濡首菩薩經二卷太子試藝本起經二卷小本起經二卷不思議功德經二卷蜀首楞嚴經二卷後出首楞嚴經二卷梵天王請佛千首經一卷深斷連經二卷甘露味阿毘曇二卷七佛父母姓字經一卷阿惟越致菩薩戒經一卷菩薩常行經一卷摩訶目犍連與佛角能經一卷阿難得道經一卷阿難般泥洹經一卷阿那律念復生經一卷沙門分衛見怪異經一卷人詐名為道經一卷大戒經一卷衣服制經一卷沙彌離威儀經一卷弟子本行經一卷道本五戒經一卷威儀經一卷為壽盡天子說法經一卷魔試佛經一卷阿須倫問佛八事經摩竭王經一卷薩波達王經一卷尸呵遍王經一卷年少王經一卷太子法慧經一卷是光太子經一卷長者難提經一卷長者子誓經一卷五百婆羅門問有無經一卷女利行經一卷貧女聽經蛇齧命終經一卷國王癡夫人經一卷四婦因緣經一卷婬人曳踵行經一卷須多羅經一卷惰迦經一卷槃達龍王經一卷牛米自供養經一卷行牧食牛王經一卷墮釋迦牧牛經一卷法嚴經一卷壁四經一卷賣智慧經一卷初受道經一卷學經福經一卷止寺中經一卷無端底持經一卷安般行道經一卷解慧微妙經一卷失道得道經一卷心情心識經一卷道德果證經一卷父子因緣經一卷撿意向正經一卷雜阿含經一卷螢火六度經一卷小觀世樓炭經一卷內禪波羅蜜經一卷四輩經一卷大四諦經一卷五方便經一卷五惟越羅名解脫經五陰經一卷中五濁世經一卷六波羅蜜經一卷大七車經一卷八正邪經一卷八總持經一卷八輩經一卷八部僧行名經一卷大十二因緣經一卷十八難經一卷五十二章經一卷百八愛經一卷逮慧三昧經一卷小安般舟三昧經一卷禪行斂意經一卷禪數經一卷化譬經一卷群生緣偈一卷大總持神呪經一卷薩和菩薩經一卷慧定普遍神通菩薩經貧女人經一卷阿秋那經一卷右一百一十部。合二百九十一卷。並是古舊二錄失譯諸經。今結附此以彰遠年之所依。據其名附本。並入見科。有錄闕文訪得後附。教流東漸。漢魏雖聞。至於弘義。方開於晉。且晉雖不文。文才實盛。故使翻傳終由人顯。所以禮樂衣冠晉朝始備。信源智海從茲遂興。可不然歟。西晉錄者。司馬炎字安世。河內溫人。魏大將軍侍中錄尚書相國。晉王昭之太子也。昭薨炎嗣為王。元帝知歷數有歸。使太保鄭冲奉璽致位。炎垂拱受禪。是為武帝。稱晉。都洛及長安。舊東西京也。晉武在馭十有五年。到咸寧中。命司馬伷。平吳得晧。封歸命侯。自後漢永安二十四年。至晉泰康。肇元庚子歲首。於是九州還一統矣。又吳黃武初陸績有言曰。從今已後更六十年。天下車同軌書同文。至是果如績言。蜀平吳滅。將六十年。二十載後。至于惠帝永寧之初。政道虧頹。群雄岳峙。趙王創基搆逆篡立於朝。張軌繼迹弗臣擅牧涼土。內外糜沸。仍漸亂階。劉淵所以平陽。李雄因茲井絡。懷帝蒙塵咸谷。愍帝播越長安。既道藉時興。而兩都板蕩。法由人顯。屬二主拪遑。萬姓崩離。歸信靡託。百官失守。釋種無依。時有沙門竺法護及彊梁婁至等。忘身利物誓志弘宣。匪憚苦辛。闡法為務。護於晉世出經最多。弘護法網由其而起。其法欽羅叉聶遠父子竺法蘭等相繼度述。所以五十年間華戒道俗十有三人。并前失譯諸經戒等合四百五十一部。七百一十七卷。集為西晉二京四主五十二年世錄云爾。沙門竺法護沙門彊梁婁至沙門安法欽沙門無羅叉清信士聶承遠沙門竺叔蘭清信士聶道真沙門白法祖沙門釋法立優婆塞衛士度沙門支敏度沙門釋法炬沙門支法度諸失譯經八部一十五卷經雜譬喻三百五十首經二十五卷光讚般若經十卷新道行經十卷漸備一切智德經十卷閑居經十卷正法華經十卷普曜經八卷颰陀劫三昧經七卷修行經七卷大哀經七卷賢劫經七卷小品經七卷薩芸分陀利經六卷持心經六卷度世品經六卷密迹金剛力士經五卷樓炭經五卷生經五卷如來興顯經五卷阿差末經四卷無盡意經四卷寶女經四卷普超經四卷海龍王經四卷阿惟越致經四卷持人菩薩所問經三卷等集眾德三昧經三卷超日明三昧經三卷菩薩藏經三卷諸神呪經三卷寶髻菩薩所問經二卷須真天子經二卷文殊師利佛土嚴淨經二卷弘道廣顯三昧經二卷大般泥洹經二卷無量壽經二卷首楞嚴經二卷寶藏經二卷要集經二卷般舟三昧經二卷大善權經二卷順權方便經二卷隨權女經二卷如幻三昧經二卷等目菩薩經二卷勇伏定經二卷更出阿闍世王經二卷賈客經二卷文殊師利現寶藏經二卷佛昇忉利天為母說法經二卷仁王般若波羅蜜經一卷普門品經一卷月光童子經一卷金剛藏菩薩行經一卷大淨法門經一卷離垢施女經一卷須摩提菩薩經一卷龍施女經一卷大方等頂王經一卷無所悕望經一卷魔逆經一卷濟諸方等學經一卷菩薩行五十緣身經一卷彌勒菩薩所問本願經一卷文殊師利淨律經一卷無思議孩童菩薩經一卷彌勒成佛經一卷舍利弗目連遊諸國經一卷琉璃王經一卷寶施女經一卷佛為菩薩五夢經一卷摩目犍連本經一卷太子墓魄經一卷四不可得經一卷菩薩悔過法經一卷乳光經一卷心明女梵志婦飯汁施經一卷大六向拜經一卷鴦掘魔經一卷菩薩十住經一卷摩調王經一卷照明三昧經一卷所欲致患經一卷法沒盡經一卷菩薩齋法經一卷獨證自誓三昧經一卷過去佛分衛經一卷五蓋疑結失行經一卷總持經一卷五福施經一卷無憂施經一卷無極寶三昧經一卷寶網童子經一卷文殊師利悔過經一卷普法義經一卷滅十方冥經一卷菩薩十地經一卷溫室洗浴眾僧經一卷賴吒和羅所問光德太子經一卷當來變經一卷五百弟子自說本起經一卷師子月佛生經一卷迦葉結集傳經一卷柰女耆域經一卷胞胎經一卷維摩詰所說法門經一卷郁伽羅越問菩薩行經一卷幻士仁賢經一卷決總持經一卷首意女經一卷舍頭諫經一卷十二因緣經一卷六十二見經一卷四自侵經一卷無言童子經一卷聖法印經一卷移山經一卷嚴淨定經一卷慧明經一卷大迦葉本經一卷光世音大勢至受決經一卷諸方佛名功德經一卷目連上淨居天經一卷普首童真經一卷十方佛名經一卷三品修行經一卷金益長者子經一卷眾祐經一卷觀行不移四事經一卷小法沒盡經一卷四婦喻經一卷廬夷亘經一卷廅羅王經一卷檀若經一卷龍施經一卷馬王經一卷鹿母經無垢施菩薩分別應辯經給孤獨明德經一卷龍王兄弟陀達試王經一卷勸化王經一卷百佛名經一卷殖眾德本經一卷沙門果證經一卷身觀經一卷醫王經一卷法觀經一卷意經一卷降龍經一卷應法經一卷邪見經一卷受歲經一卷貧窮經一卷灌臈經一卷蜜具經一卷悔過經一卷犯罪經一卷法社經一卷雜讚經一卷盂蘭經一卷分別經一卷腹使經一卷苦應經一卷閑居經一卷四種人經一卷七寶經一卷四未曾有經一卷八陽經一卷三十二相因經一卷四自在神通經一卷佛悔過經一卷三轉月明經一卷解無常經一卷胎藏經一卷離垢蓋經一卷小郁伽經一卷阿闍貰王女經一卷人所從來經一卷誡羅云經一卷鴈王經一卷十等藏經一卷鴈王五百鴈俱經一卷誡具經一卷決道俗經一卷猛施經一卷城喻經一卷誡王經一卷菩薩齋經一卷多聞經一卷彌勒菩薩為女身經一卷離睡經一卷文殊師利菩薩經一卷寤意經一卷寶月明菩薩經一卷樂想經一卷尊上經一卷慈仁問八十種好經夫那羅經一卷惰藍本經一卷貧女為國王夫人經一卷寶女問慧經一卷七女本經一卷女人慾熾荒迷經一卷悉鞞梨天子詣佛說偈經一卷梵王變身經一卷觀世音經一卷惟明二十偈一卷三品悔過經一卷耆闍崛山解經一卷比丘尼戒一卷眾經目錄一卷右二百一十部。合三百九十四卷。月支國沙門曇摩羅察。晉言法護。本姓支。歷遊西域。解三十六國語及書。從天竺國。大齎梵本婆羅門經。來達玉門。因居燉煌。遂稱竺氏。後到洛陽及往江左。起武帝世大始元年。至懷帝世永嘉二年。其間在所遇緣便譯。清信士聶承遠執筆助翻。卷軸最多。而高僧傳唯云。護出一百六十五部。僧祐出三藏集記。止錄一百五十四部三百九卷。其中釋道安錄。又闕四部。祐足。安云。遭值亂世錄目星散。更相錯涉。信有是焉。所以雜錄及諸別記。多注竺法護出。故知今之所獲審是護公翻譯不疑。故聶承遠子道真。與竺法首陳士倫孫佰虎虞世等。前後並是筆受之人。已見別傳。不復委載。又李廓錄及雜別錄。並云。支菩薩譯經六部一十六卷。僧祐錄云。天竺菩薩譯經數同群錄。唯名不同。而祐下注支菩薩共竺法護譯。撿上翻名。曇無羅察。晉言即是法護。然支菩薩六部經目。並入法護錄中。支竺姓乖始末異耳。言菩薩者蓋美其號。究撿群錄。其支菩薩。即竺法護。無別兩人。出三藏記。便成二舉小非詳審。十二遊經一卷右一經一卷。武帝世外國沙門彊梁婁至。晉言真喜。太始二年於廣州譯。見始興及寶唱錄。大阿育王經五卷道神足無極變化經二卷文殊師利現寶藏經二卷阿闍貰王經二卷阿難目佉經一卷右五部合一十二卷惠帝世安息國沙門安法欽太康年於洛陽譯。放光般若經二十卷右一部二十卷。此經元是頴川沙門朱士行。覩其別本。行在洛陽嘗講道行。披覽竊覺文句隱質諸未盡善者。每嗟嘆曰。此經實是大乘之要。而文未周。譯理不盡。誓志捐身發心尋取。行以魏末甘露五年。發迹雍州。遂遊西域。於于殿國得前梵本九十章。減六十萬言。遣弟子弗如檀。晉云法饒。從于殿送還歸洛陽。未發之頃。于殿諸僧小乘學眾。遂以白王云。漢沙門欲以梵書惑亂正典。王為地主。若不禁之。將斷正法。聾盲漢地王之咎也。王即不聽齎經出境。士行懊惱深懷痛心。乃請乞求燒經為證。王即許焉。於是積薪聚置殿前。欲以焚之。士行至誠臨火誓曰。若當大法應流漢地。經當不燃。如其不護命也如何。言已投經。火即為滅皮牒如本。更覺光鮮。大眾駭服咸稱神感。遂得送來。達到陳留。還遇于殿僧無羅叉竺叔蘭等。當惠帝世元康元年五月十日。於陳留倉垣水南寺譯之。而竺道祖僧祐王宗寶唱李廓法上靈裕等。諸錄述著眾經。並云。朱士行翻此。蓋據其元尋之人。推功歸之耳。房云。余審詳挍勘。支敏度錄及高僧傳。出經後記諸雜別目等。乃是無羅叉竺法叔等三人詳譯。朱士行身留停於于殿。仍於彼化。唯遣弟子。奉齎經來到于晉地。斯豈得稱士行出也。超日明三昧經三卷迦葉詰阿難經一卷越難經一卷右三經合四卷。惠帝世。清信優婆塞聶承遠。以此經等雖並先出文義隱質理句未圓。遠後遂更重整文偈刪改勝前。見今所行於世者是。異毘摩羅詰經三卷首楞嚴經二卷右二經。合五卷。惠帝世。西域沙門竺叔蘭。並於洛陽出之。十住經十二卷諸佛要集經二卷觀世音授記經一卷寂音菩薩願經一卷大光明菩薩百四十八願經一卷文殊師利般涅槃經一卷師子步雷菩薩問發心經一卷大雲密藏問大海三昧經一卷溥首童真經一卷寂音菩薩問五濁經一卷無言菩薩流通法經一卷菩薩戒要義經一卷菩薩呵睡眠經一卷菩薩呵家過經一卷菩薩如意神通經一卷菩薩苦行經一卷菩薩宿命經一卷菩薩受齋經一卷菩薩導示行經一卷菩薩求佛本業經一卷菩薩奉施詣塔作願經一卷菩薩本願行品經一卷菩薩求五眼法經一卷菩薩出要行無礙法門經一卷菩薩初發心時經一卷大方廣菩薩十地經一卷菩薩戒身自在經一卷菩薩三法經一卷無言菩薩經一卷菩薩道行六法經一卷三曼陀跋陀羅菩薩經一卷無垢施菩薩分別報應經一卷菩薩初地經一卷儒童菩薩經一卷菩薩十道地經一卷光味菩薩造七寶梯經一卷菩薩緣身五十事經一卷菩薩戒自在經一卷菩薩十法住經一卷波斯匿王欲伐鴦掘魔羅經一卷轉輪聖王七寶具足經一卷轉輪聖王發心求淨土經一卷文殊師利與離意女論義極似維摩經一卷文殊師利淨律經一卷初發意菩薩行易行經一卷菩薩布施懺悔法一卷菩薩戒獨受壇文一卷菩薩懺悔法一卷菩薩雜行法一卷菩薩所行四法一卷菩薩五法行經一卷菩薩六法行經一卷異出菩薩本起經一卷眾經目錄一卷右五十四部。合六十六卷聶承遠子道真。惠帝之世。始太康年迄永嘉末。其間詢稟諮承。法護筆受之外。及護公歿後。真遂自譯前件雜經。誠師護公真當其稱。頗善文句辭義分炳。此並見在別錄所載。嚴淨佛土經二卷泥洹經二卷善權經一卷持心梵志經一卷檀特陀羅尼經一卷大方等如來藏經一卷如來興顯經一卷海龍王經一卷長者修行經一卷五百童子經一卷佛問四童子經一卷調伏王子道心經一卷誓童子經一卷五百王子作淨土願經一卷三幼童經一卷二童子見佛說偈供養經一卷大愛道般泥洹經一卷等集三昧經一卷首達經一卷無量破魔陀羅尼經一卷賢者五福經一卷郁伽羅越問菩薩經一卷惟逮菩薩經一卷右二十三部。合二十五卷。惠帝世。河內沙門白法祖出。高僧傳。止云。祖出一經。然其所出諸經遭世擾攘。名錄罕存莫紀其實。房廣搜撿諸雜記錄。見此二十二經。並注祖出。今依所覩備而載之。樓炭經六卷大方等如來藏經一卷法句本末經五卷諸德福田經一卷右四部。合一十三卷惠帝世。沙門釋法立共法炬等於洛陽出之。摩訶般若波羅蜜道行經二卷右一經二卷。惠帝世。優婆塞衛士度略出從舊道行中刪改。亦是小品及放光等要別名耳。未詳士度是何許人。傳錄弗載緣起莫尋。合首楞嚴經五本八卷合維摩詰經三本五卷右二經。合一十三卷。惠帝世。沙門支敏度撰集眾譯共合為部。樓炭經八卷法句喻集四卷遺教法律經三卷諸經菩薩名經二卷佛為比丘說燒頭喻經一卷波斯匿王祖母命終經一卷魔女聞佛說法得男身經一卷衰利經一卷無懼經一卷普施經一卷無常經一卷慢法經一卷數經一卷名稱經一卷受持經一卷忍辱經一卷時經一卷灌經一卷福田經一卷福行經一卷柔軟經一卷正意經一卷伏婬經一卷危脆經一卷息恚經一卷要意經一卷求欲經一卷舉鉢經一卷要道經一卷法海經一卷曉食經一卷放逸經一卷灰河經一卷群牛譬經一卷鑄金喻經一卷毒草喻經一卷恒河喻經一卷須河喻經一卷木杵喻經一卷調達喻經一卷嬰兒喻經一卷大蛇譬喻經一卷爪甲擎土譬喻經一卷灰河譬喻經一卷毒喻經一卷飛鳥喻經一卷譬喻六人經一卷群羊喻經一卷田夫喻經一卷馬喻經一卷韋提希子月夜問夫人經一卷頂生王故事經一卷波斯匿王詣佛有五威儀經一卷波斯匿王喪母經一卷淨飯王般泥洹經一卷阿闍世王受決經一卷阿闍世王問五逆經一卷轉輪聖王七寶現世間經一卷頻毘娑羅王詣佛供養經一卷琉璃王攻釋子經一卷波斯匿王太后崩塵土坌身經一卷優填王經一卷阿闍世王問瞋恨從何生經一卷波斯匿王女命過詣佛經一卷羅漢遇瓶沙王經一卷明帝釋施經一卷和難經一卷鴦掘魔婦死經一卷阿梵和利比丘無常經一卷波利比丘謗梵行經一卷摩訶比丘經一卷拘提比丘經一卷調達教人為惡經一卷調達問佛顏色經一卷尊者瞿低迦獨一思惟經一卷差摩比丘喻重病經一卷瞻波比丘經一卷鴦掘髻經一卷比丘分衛經一卷佛看病比丘不受長者請經一卷佛為諸比丘說莫思惟世間思惟經一卷比丘求證人經一卷比丘問佛多優婆塞命終經一卷佛為比丘說大力經一卷佛為年少比丘說正事經一卷聰明比丘經一卷大悲比丘本願經一卷羅漢迦留陀夷經一卷和難釋經一卷羅旬喻經一卷佛降鴦掘魔人民歡喜經一卷優陀夷坐樹下寂靜調伏經一卷金師精舍尊者病經一卷難提釋經一卷浮彌經一卷比丘各言志經一卷比丘疾病經一卷比丘於色厭離經一卷佛為比丘說三法經一卷坐禪比丘命過生天經一卷比丘避女惡名欲自殺經一卷比丘問佛何故捨世學道經一卷佛為比丘說極深嶮難處經一卷沙曷比丘功德經一卷深淺學比丘經一卷相應相可經一卷比方世利經一卷前世三轉經一卷少多制戒經一卷求欲說法經一卷眾生身穢經一卷信能渡河經一卷苦陰因事經一卷葉喻多少經一卷異信異欲經一卷向邪違法經一卷說法難值經一卷增一阿含經一卷積木燒燃經一卷恒水流澍經一卷邪業自活法經一卷栴檀塗塔經一卷眼色相繫經一卷處中行道經一卷無始本際經一卷往古造行經一卷捨諸世務經一卷眾生未然三界經一卷有眾生三世作惡經一卷人民疾疫受三歸經一卷信人者生五種過患經一卷四大色身生厭離經一卷以金貢太山贖罪經一卷右一百三十二部。合一百四十二卷。惠帝世。沙門釋法炬出。初炬共法立同出。立死後。炬又自出。多出大部。與立所出每相參合。廣略異耳。僧祐錄全不載。既見舊別諸錄。依取繼之。庶知有據以考正偽焉。文殊師利現寶藏經二卷十善十惡經一卷逝童子經一卷善生子經一卷右四經合五卷惠帝永寧年中沙門支法度出總見寶唱錄。度世品經六卷如來祕密藏經二卷阿耨達龍王經二卷方等陀羅尼經一卷寶嚴經一卷五福德經一卷明相續解脫地波羅蜜經一卷弟子學有三輩經一卷右八經。合一十五卷。吳別二錄。並直單注元康年中出。不顯譯人。詳覽群錄未見指的。所以別件猶殊失譯。東晉前秦後秦西秦北涼序曰。經云。三界無常有為非久。晉氏之基。魏室遠係。高標。誅曹爽而絕其宗。設帝策而陳其績。及金承土運曆數在躬。平蜀而降大吳。升平而曰寬政。文既允備武亦戢戈。百六奄臻王官失守。天下大亂莫匪斯焉。于時道俗崩離朝不謀夕。寄政江表法隨政興沙門信士於是攸集。故就錄之。東晉錄者。宣帝曾孫瑯瑘武王後恭王之子。名睿字景文。初生之辰。內有神光一室盡明。白毛生於日角之左。眼有精曜睇眄煒如也。累官使持節安東將軍都督楊州諸軍事左承相。懷愍敗後百官分離。或走江南。或為曜戮。長安失據帝幽平陽。江東于時忽見五日。群下勸睿宜稱晉王。統攝萬機以臨億兆。愍帝崩後遂即居尊號建武年。因都建業。避愍帝諱改為建康。先太康二年。吳舊將管恭作亂。于時建業。伍振筮曰。恭已滅矣。然更三十八年。揚州當有天子。至是果如其言。又秦始皇世。望氣者云。吳金陵山。五百年後當出天子。始皇忌焉。發兵因鑿金陵山斷改稱秣陵。冀絕其王。自正于睿五百二十六年。廼有晉金行奄君四海。金陵之瑞其在於斯。時又謠云。五馬浮渡江。一馬化為龍。永嘉喪亂天下淪覆。唯瑯瑘西陽汝南南頓彭城等五王獲濟江表。而睿首基為元帝矣。將知受命上感天靈。欲跨輿圖下資地勢。地負其勢。始皇鑿之弗亡。天降其靈劉曜殲而莫盡。自元皇建武元年丁丑創都。至恭帝元熙元年己未禪宋。其間一百四載華戎道俗二十七人。而所出經并舊失譯。合二百六十三部。五百八十五卷。集為東晉一十二主建康錄云。東晉帛尸利蜜多羅沙門支道根沙門康法邃沙門竺曇無蘭沙門支道林沙門竺僧度沙門康道和沙門加留陀伽沙門僧伽提婆沙門卑摩羅叉沙門曇摩沙門佛馱跋陀羅沙門釋法顯沙門祇多蜜外國居士竺難提沙門釋法力沙門釋嵩公沙門釋退公沙門釋法勇沙門釋慧遠沙門釋僧敷沙門釋曇詵沙門釋道祖沙門支敏度沙門康法暢沙門竺法濟沙門釋曇微諸失譯經灌頂經九卷大孔雀王神呪經一卷孔雀王雜神呪經右三部。合一十一卷。元帝世。西域沙門帛尸梨蜜多羅。晉言吉友。國王之子。當承世位。以國讓弟。暗軌太伯。悟心內啟。遂為沙門。天姿高朗風神俊邁。直爾對之。便已卓然出於物表。況其聰辯言晤者乎。丞相王導一見而奇之。以為吾之徒也。由是顯名。導嘗謂蜜曰。外國有君。一人而已耳。蜜笑而曰。若使貧道如檀越為今日。豈得歷遊至此。時人以為佳對。善持呪術。所向皆驗。盛行建康。時人呼為高座法師。又授弟子歷覓高聲梵唄傳響迄今。方等法華經五卷阿閦佛剎諸菩薩學戒品經二卷右二部。合七卷。成帝世。沙門支道根出。並見竺道祖晉世雜錄。譬喻經十卷右一部。合十卷。成帝世。沙門康法邃。類集眾經撰出。此部事甚要好。即色遊玄論辯三乘論釋曚論聖不辯知論本業經序本起四論序道行指歸右七部。合七卷。哀帝世。沙門支遁撰。遁字道林。幼而才拔善談名理。謝安王洽劉恢殷浩許詢郄超孫綽桓彥表王敬仁何次道王文度謝長遐袁彥伯等。一代名流皆著塵外之狎。每以山居為得性之所。頻被勅召。後出帝京。郄超與親友書云。道林法師。神理所通玄拔獨悟。數百年來紹明大法令真理不絕者一人而已。餘如傳述。有集十卷。盛行於世。毘曇指歸一卷右一卷。哀帝世。沙門竺僧度撰。餘如高僧傳。義足經二卷二百六十戒三部合異二卷三十七品經一卷賢劫千佛名經八師經玉耶經荷鵰阿那含經戒德經七夢經水沫所漂經比丘聽經治禪法經蛇行法經暴象經群羊千頭經拘薩國烏王經夫婦經犢牛經野雞經驢駝經蠱狐鳥經孔雀經五苦經十善十惡經自愛經阿難念彌經國王不黎先尼十夢經摩天國王經彌蓮經梵志頞波羅延問種尊經寂志果經羅婆鳥為鷹所捉經大魚事經見水世界經新歲經佛見梵天頂經鼈獼猴經赤󰀯烏喻經無吾我經戒相應經阿耨風經阿難多洹羅云母經阿育王供養道場樹經採蓮花違王經四天王案行世間經帝釋慈心戰勝經三十三天園觀經比丘問佛釋提桓因緣經天於修羅欲鬪戰經天帝受戒經釋提桓因詣目連放光經梵天策數經諸天地經比丘浴遇天子放光經諸天問如來警戒不可思議經罪業報應經救護身命經集修士行經勸行有果經禪思滿足經忠心正行經見正經四大泥梨經佛為比丘說大熱地獄經地獄眾生相害經十法成就惡業入地獄經眾生頂有鐵磨盛火熾然經見一眾生舉體糞穢塗身經鐵城泥犁經泥犁經目連見大身眾生然鐵纏身經比丘成就五法入地獄經學人意亂經洴沙王五願經般泥洹時大迦葉赴佛經五眼文經弟子命過經孔雀王呪經龍王結願五龍神呪經摩尼羅亶神呪經龍王呪水浴經大神將軍呪經伊洹法願神呪經大龍大神呪經摩尼羅亶神呪案摩經藥呪經大神母結誓呪經呪毒經持句神呪經麻油術呪經檀特羅麻油術神呪經七佛所結麻油術呪經解日厄神呪經呪水經嚫水經請雨呪經止雨呪經幻師跋陀羅神呪經陀隣鉢呪經呪時氣病經呪小兒經呪齒經呪眼痛經呪牙痛經六神名神呪經幻師阿鄒夷神呪經醫王惟婁延神呪經十誦比丘戒本離欲優婆塞優婆夷戒文右一百九部。合一百十二卷。孝武帝世。西域沙門竺曇無蘭。晉言法正。於揚都謝鎮西寺簡取世要略大部出唯二經。是僧祐錄載。自餘雜見別錄。雖並有正本。既復別行。故悉列之示有所據。益意經三卷右一部。合三卷。孝武帝世。沙門康道和。太元末譯。見竺道祖晉世雜錄。朱士行漢錄云二卷。不顯譯人。十二遊經右一卷。孝武帝世。外國沙門迦留陀伽。晉言時水。太元十七年譯。見竺道祖晉世雜錄及寶唱等錄。中阿含經六十卷增一阿含五十卷阿毘曇心四卷三法度論二卷教授比丘尼法右五部。合一百一十七卷。孝武及安帝世。罽賓國三藏法師瞿曇僧伽提婆。晉言眾天。後秦姚世度江。先是廬山釋慧遠翹心妙典。聞提婆至止即請入廬岳出之。去華存實。今見所傳。蓋其文也。隆安末年春遊建康。晉朝王公風流名士。莫不造席。至冬為衛軍將軍東亭侯王珣重出中增阿含等。集京都名德釋慧持等四十沙門。詳共翻譯。來夏方訖。其在江洛。前後所出經論百餘萬言。皆妙得深旨。毘尼誦三卷雜問律事二卷右二部。合五卷。安帝世。罽賓國三藏律師卑摩羅叉。晉言無垢眼。姚秦弘始八年至長安。羅什去世。乃適壽春止石㵎寺。律徒雲聚盛闡毘尼。先弗若多羅共羅什所譯十誦有五十八卷。羅叉後開為六十一卷。改善誦為毘尼誦。故今有兩名。後之江陵出律雜事道場慧觀筆受。盛行於世。相傳迄今。雜問律事兩卷右一部。合二卷。安帝世。隆安四年三月二日。沙門釋僧遵等二十餘德。於楊州尚書令王法度精舍。請三藏律師曇摩。晉言法澤出序具卷首。明佛法僧物互相交涉。分齊差殊甚。要須善防護。華嚴經五十卷觀佛三昧經八卷過去因果經四卷新無量壽經二卷達摩多羅禪經二卷大方等如來藏經文殊師利發願偈經出生無量門持經本業經新微密持經淨六波羅蜜經菩薩十住經僧祇律四十卷僧祇大比丘戒本方便心經右一十五部。合一百一十五卷。安帝世。北天竺國三藏禪師佛陀跋陀羅。晉言覺賢。於揚都及廬山二處譯。沙門法業慧義慧嚴等詳共筆受。高僧傳云。賢出泥洹及修行等一十五部凡一百一十七卷。依寶唱錄。足無量壽及戒本。部數雖滿尚少兩卷。未詳何經。來哲博尋。或希續繼。冀補遺漏。庶滿法流焉。大般泥洹經六卷方等泥洹經二卷雜藏經僧祇尼戒本雜阿毘曇心十三卷歷遊天竺記傳右六部。二十四卷。平陽沙門釋法顯。以安帝隆安三年。發趾長安遊歷天竺。遠尋靈跡求晉所無眾經律論。經涉諸國學梵書語。自手抄寫前件梵本。從北之南次師子國中有佛齒。每年三月。彼之國王預前十日莊嚴白象。遣一貴重辯說智臣。著王衣裳象上擊鼓。大聲唱言。如來在世四十五年。說法度人無量億數。眾生緣盡乃般泥洹。自爾已來一千四百九十七載。世間長昏眾生可愍。却後十日佛齒當出。無畏精舍可辦香花各來供養。時正當晉義熙元年。顯還汎海達到楊都。於道場寺譯經戒論。別傳備委所履歷云。計從義熙元年太歲乙巳。至開皇十七年歲次丁巳。便成一千六百八十一載矣。瓔珞經十二卷維摩詰經四卷禪經四卷大智度經四卷如幻三昧經二卷阿術達經一卷無所悕望經普賢觀經無極寶三昧經五蓋疑結失行經所欲致患經如來獨自誓三昧經法沒盡經菩薩齊經照明三昧經分衛經威革長者六向拜經菩薩十住經摩調王經指鬘經浮光經彌勒所問本願經十地經寶女施經普門品經右二十五部。合四十六卷。西域沙門祇多蜜。晉言訶友。譯諸錄盡言。祇多蜜晉世出譯。名多同計不應虛名。若非涇洛應是江南。未詳何帝。一部見僧祐出三歲記。已外並彰雜別諸錄所載。大乘方便經二卷諸觀世音菩薩消伏毒害陀羅尼經威華長者六向拜經右三部。合四卷。外國居士竺難提。晉言喜法。上錄云晉世譯。未詳何帝年代。唐錄云宋時。無量壽至真等正覺經右一經一卷。恭帝元熙元年二月。外國沙門竺法力譯。是第六出與支謙康僧鎧白延竺法護鳩摩羅什等所出本大同。文名少異。見釋正度錄。迦葉結集戒經萍沙王五願經日難經右三部三卷。群錄並云。晉末。不知何帝年。沙門釋嵩公出。或云高公。見趙錄及始興錄載。迦葉禁戒經右一經一卷。晉末。末詳何帝。云沙門釋退公出。見始興錄。佛開解梵志颰經右一經一卷。晉末。未詳何帝。云沙門釋法勇出。見趙錄。大智論要略二十卷問大乘中深義十八科合阿毘曇心序妙法蓮華經序修行方便禪經序三法度序法性論明報應論釋三報論辯心識論不敬王者論沙門袒服論大智論序佛影讚右十四部。合三十五卷。孝武及安帝世。廬山沙門釋慧遠述制。遠鴈門人。姓賈氐。年二十一。遇釋道安。以為真吾師也。聽安講波若經。乃曰儒道九流皆糠粃耳。使投簪落䰂即以綱維大法持為己任。聞羅什入關。便致書通好曰。釋慧遠頓首。去歲得姚左軍書。具承德問。仁者曩日殊域越自外境。于時音譯未交。聞風而悅。頃承懷寶來遊。則一日九馳。徒情欣雅味而無由造盡。寓目望途增其勞佇。夫栴檀移植則異物同薰。摩尼吐曜則眾珍自積。且滿願不專美於絕世。龍樹豈獨善於前蹤。今往比景衣裁。願登高座為著之。什答曰。鳩摩羅耆婆和南。既未言面。又文詞殊隔。導心之路不通。得意之緣圮絕。傳譯來說粗述風德。比如必備聞一途可以蔽百。經言。末後東方當有護法菩薩。勗哉仁者。善弘其事。夫才有五備。福戒博聞辯才深智。兼之者道隆。未具者疑滯。仁者備之矣。所以寄言通好。因譯傳心。豈其能盡粗酬來意耳。損所致比景衣裁。欲令登法座時著。當如來意。但人不稱物以為愧耳。今往常所用鍮石雙口澡灌。可以備法物數也。并遺偈一章曰。既已捨染樂。心得善攝不。若得不馳散。深入實相不。畢竟空相中。其心無所樂。若悅禪智慧。是法性無照。虛誑等無實。亦非停心處仁者所得法。幸願示其要。遠重答以報偈一章曰。本端竟何從。起滅有無際。一微涉動境。成此頹山勢。惑想更相乘。觸理自生滯。因緣雖無主。開途非一世。時無悟宗匠。誰將握玄契。來問尚悠悠。相與期暮歲。餘為什欽重。姚主致書桓玄。雅歡靈運崇服。文多如傳。遠有詩書等集十卷五十餘篇。見重於世。神無形論右論一卷。元帝世。揚都瓦官寺沙門竺僧敷撰。于時異學之徒。咸謂心神有形但妙於萬物耳。隨其能言更相摧壓。邪正莫辯取捨靡從。僧敷緣茲故著斯論。其論略云。有形便有數。有數則有盡。神既無盡。故知無形。時伏辯之徒。見理愜服。維摩詰子注經五卷窮通論右二部六卷。廬山東林寺沙門釋曇詵撰。詵即慧遠弟子。甚有才學。魏世錄目吳世錄目晉世雜錄河西錄目右四錄經目。合四卷。廬山東林寺遠公弟子釋道流創撰。未就而卒。同學竺道祖成之行世。經論都錄右錄一卷。成帝世。豫章山沙門支敏度。總挍群經合古今目撰此都錄。人物始義論右論。成帝世。沙門康法暢常執麈尾行每值名賓。輒清談盡日。餘如傳。高逸沙門傳右傳。孝武帝世。剡東仰山沙門竺法濟撰。立本論九篇六識指歸右二卷。孝武帝世。荊州上明寺沙門釋曇徽作。徽本安公弟子。圖形禮拜講利為業。故江陵士女咸西向致敬印手菩薩云。遺教三昧經二卷未曾有因緣經二卷阿那含經二卷那先經二卷觀無量壽佛經三世三千佛名經千佛因緣經五十三佛名經八部佛名經十方佛名經賢劫千佛名經稱揚百七十佛名經南方佛名經滅罪得福佛名經比丘諸禁律經摩訶僧祇律比丘要集優波離問佛經沙彌威儀一卷比丘尼十戒經受十善戒法沙彌尼戒經賢者五福經賢者五戒經優婆塞五戒經優婆塞威儀經波若得經觀世樓炭經本行六波羅蜜經定意三昧經般舟三昧念佛章經庾伽三磨斯經禪定方便次第法經禪要呵欲經七萬三千神王護比丘呪經十二萬神王護比丘呪經三歸五戒帶佩護身呪經百結神王護身呪經宮宅神王守鎮左右呪經塚墓因緣四方神呪經伏魔封印大神呪經摩尼羅亶大神呪經召五方龍王攝疫毒神呪經梵天神策經普廣經七佛所結麻油術呪七佛神呪陀羅尼章句經摩尼羅亶神王呪按摩經五龍呪毒經齲齒呪經七佛安宅神呪經安宅經三歸五戒神王名一卷右五十三經。合五十七卷。並是僧祐三藏集記新錄失譯見有經本者。八百四十六部。合八百九十五卷。已外散入諸代世錄。所餘附此為晉下失源。自晉氏失御天下分崩。匈奴焚雒伊瀍涇渭。非曰常京。夫子有云。四夷交侵中國微矣。其在斯乎。然則天無二日。有道則可君。人十六國中二秦為󰊉得矣。符氏富有八州。意在兼并區宇。姚主情存三寶。志在弘護法城。故使萬里追風異人間出。翻傳大部盛集于今。是則棟幹由茲增隆。匡救不爽。高稱言前。秦符氏錄者。其先蒱健氐武都人也。因二趙亂據有關西。子孫乘機繼立稱帝。號秦都長安。至第三主諱堅字永固。生有神光從天屬地。銘見其背曰草付臣。遂改蒱為苻氏。堅立後十有六年。時太史奏。有德星見外國分野。當有聖人輔中國。得之者王。堅乃使將呂光求龜茲國鳩摩羅什。又使將苻丕攻取襄陽彌天釋道安并習鑿齒等。堅既獲之。欣然謂僕射權翼曰。朕不以珠玉為珍。但用賢哲為寶。今以十萬之師攻襄陽獲一人有半。翼曰誰。堅曰。安公一人。鑿齒半也。每與安同輦。言及東征。安極諫曰。東南土卑氣厲。非曰中華。且虞舜遊而不返。秦皇適而不歸。今以百萬之師求厥田下下之土。未敢聞也。餘云云不載。自爾詢安政術兼敷釋典。征西得什。而堅已沒。六主四十四年。依甲子推苻健皇始元年當晉穆帝永和六年庚戌之歲。至堅建元二十一年。當晉孝武太元十年乙酉之歲。華夷道侶凡八人。所出經戒論集志解傳。四十部。合二百三十九卷。結為前秦之錄。苻秦沙門曇摩特沙門釋慧常沙門曇摩蜱沙門鳩摩羅拂提沙門曇摩難提沙門僧伽跋澄沙門僧伽提婆沙門釋道安十誦比丘戒本教授比丘尼二歲壇文右二部。合二卷。晉簡文世。西域三藏律師曇摩特。秦言法慧。共竺佛念等於長安譯。慧詳筆受。比丘尼大戒本右一卷。晉簡文帝世。律師釋慧常共曇摩特竺佛念等於長安譯。錄乃不載所出部名。計應多是十誦戒本。摩訶鉢羅般若波羅蜜經右一經五卷。晉孝武帝世。天竺三藏沙門曇摩蜱。秦言法愛。執大品梵本竺佛念譯為秦文。亦云長安品從所出處為名是。外國經抄。四阿含暮抄經右一經二卷。晉孝武世。西域三藏沙門鳩摩羅佛提。秦言童覺。於鄴寺譯。佛提執梵本。竺佛念佛護等譯為秦文。沙門僧導曇究僧叡等筆受。中阿含經五十九卷增一阿含經五十卷阿育王太子壞目因緣經僧伽羅剎集二卷三法度二卷右五部。合一百一十四卷。晉孝武帝世。兜佉勒國三藏法師曇摩難提。秦言法喜。以建元初至長安。誦四阿含梵本口授。竺佛念寫為梵文。到二十年為苻主譯。作五十九卷。時屬慕容冲。及姚萇反亂關中危阻。未過委悉。難提西出不知所之。弘法也多艱。遇緣也勤就。可重可悲。婆須蜜經十卷阿毘曇毘婆沙十四卷僧伽羅剎集經三卷右三部。合二十七卷。晉孝武帝。世罽賓三藏法師僧伽跋澄。秦言眾現。舊誦婆羅門梵本甚熟利。難提先錄為梵文。佛圖羅剎傳譯。沙門慧嵩智敏祕書郎趙文業等筆受為秦文。阿毘曇八犍度三十卷阿毘曇心一十六卷毘婆沙毘曇一十四卷右三部六十卷。罽賓三藏法師僧伽提婆。或云提和。此蓋梵之楚夏耳。秦言眾天。晉簡文帝世苻氏建元年中。入乎長安宣流法化。初僧伽跋澄出。婆須蜜及曇摩難提譯。中增二舍及三法度等。時屬戎難。譯未詳悉。道安去世。未及改正。後山東清帖。提婆乃與道安同學釋法和俱適洛陽。四五年間研講前經。居華稍久。博洞秦言。方知先出多有乖失。法和慨難遭之法出而未善。乃更屈提婆重譯前經。如是少時。後姚興法事甚盛。法和西歸。提婆南度。故前後本文有小不同。般若析疑略二卷大十二門注解二卷陰持入注解二卷答法汰難二卷光贊折中解光讚抄解般若析疑准起盡解道行集異注小十二門注解了本生死注解密迹持心二經甄解賢劫諸度無極解人本欲生注撮解安般守意解大道地注解眾經十法連雜解義指注解九十八結連幻通解三十二相解三界混然諸雜偽錄答法將難西域志綜理眾經目錄右二十四件。合二十八卷。晉孝武帝太元中。前秦沙門釋道安撰。安本常山扶柳人。俗姓衛氏。家世英儒。早失覆蔭。為外兄孔。氏所養。年七歲。讀書再覽能誦。鄉隣嗟異。至年十二出家。神性聰敏而形貌甚陋。不為師之所重。執勞作役曾無怨色。篤性精進齋戒無闕。數歲之後方啟師求經。師與辯意經一卷。可五千言。安齎經入田。因息就覽。暮還以經歸師。更求餘者。師曰。昨經未讀。今復求耶。安答。已誦訖。師雖異之而未信也。復與成具光明經一卷。減萬言。齎之如初。暮復還師。師執經覆之。不差一字。師大驚嗟而大異之。後為受具戒恣其遊學。晉懷愍世。避難西東。初遇佛圖澄。澄見嗟嘆。與語終日。眾方敬伏。後至襄陽大宣佛法。初經出已久而舊譯時謬。致使深義隱而未通。安每至講說唯敘大意轉讀而已。安乃窮覽經典鉤深致遠。注述前件二十餘部。敘致淵富妙盡奧旨。條貫既敘文理會通。經義克明。自安始也。抑習郁以彌天分梨盡眾答郄超之遺米有待為繁。又以漢魏至晉經來稍多。其傳述經人名字弗說。後生追尋莫測年代。安乃總集目名表其時代詮品新舊。撰為經錄。眾經有據。實由有功苻主遠承故命苻丕將十萬眾攻取襄陽獲安。既返長安住五重寺。僧眾數千大弘法化。苻主常出命安升輦同載。有譏者。帝曰。朕以天下不易而治輦輿之榮。豈稱其德。安諫不聽南征。帝不從。果敗之。安每稱。譯胡為秦有五失本三不易也。一者胡言盡倒而使從秦。一失本也。二者胡經尚質秦人好文。傳可眾心非文不合。二失本也。三者胡經委悉。至於嘆詠丁寧反覆。或三或四不嫌其繁。而今裁斥。三失本也。四者胡有義說正似亂詞。尋說向語文無以異。或一千或一百。今並刈而不存。四失本也。五者事以合成將更傍及。反騰前詞已乃後說。而悉除此。五失本也。然智經三達之心覆面所演。聖必因時。時俗有易。而刪雅古以適今時。一不易也。愚智天隔聖人叵階。乃欲以千載之上微言。傳使合百王之下末俗。二不易也。阿難出經去佛未久。尊大迦葉令五百六通迭察迭書。今離千年而以近意量裁。彼阿羅漢乃競競若此。此生死人而平平若此。豈將不以知法者猛乎。斯三不易也。涉茲五失經三不易譯胡為秦。詎可不慎乎。正當以不關異言傳令知會通耳。何復嫌於得失乎。是乃未所敢知也。又云。前人出經。支讖世高審得胡本難繼者也。羅叉支越斵鑿之巧者也。夫聖賢導達正可勗勵龜鏡以書諸紳永為鑒誡。但稱梵為胡。言小傷本據。竊所未承耳。依撿安公出家之始。西晉愍帝建興之末年。德王道振。乃居東晉孝武太元之晚紀。今取注述之時。故在斯列。󰊉主承統。隨方利見各有司存。正朔接運知之久矣。故因時而王事通夷夏。眄望前古繼踵相從。後秦姚萇西戎羗也。因苻堅征齓即而締搆。仍都雍關。改長安為常安。登位八年。苻堅領鬼兵白日入宮刺其陰。出血一石。計論怨結難可淪亡。可不鏡諸。既崩。其子興立。弘始三年春。有樹連理生於廟庭。逍遙一園葱變為薤。咸稱嘉祥。應有智人來入國瑞。冬什到。雍興加禮。遇待以國師。崇敬甚隆。大闡經論。震旦宣譯盛在此朝。四方沙門雲奔湊集。先是長安自前漢廢到苻秦興。其間三百三十一載。曠絕朝市民俗荒蕪。雖數伽藍歸信尠寡。三千德僧同止一處。共受姚秦天王供養。世稱大寺非是本名。中構一堂權以草苫。即於其內及逍遙園二處翻譯。法寶遠被瑞驗若茲。因立僧官俸侍中祑。置兩都錄緝五部僧。昭玄之興始自此起。魏末周初衢術稍整。大寺因爾成四伽藍。草堂本名即為一寺。草堂東常住寺。常住南京兆王寺。京兆後改安定國寺。安定國西為大乘寺。邊安定左天街東畔八隅大井。即舊大寺之東厨。供三千僧之甘泉也。子孫三主三十二年。為晉所滅。始於姚萇。初元元年歲在丙戌。即晉太元之十一年。終於姚泓。永和二年太歲丙辰。即晉安義熙之十二年也。身死建康。國入元魏。沙門譯傳凡有八人。所出經律戒論。一百二十四部。合六百六十五卷。為後秦姚氏錄云。沙門竺佛念沙門曇摩耶舍沙門弗若多羅沙門鳩摩羅什沙門佛馱耶舍沙門釋僧肇沙門釋僧叡沙門釋道恒出曜經一十九卷菩薩瓔珞經十四卷十住斷結經一十二卷鼻柰耶律一十卷十地斷結經一十卷菩薩處胎經五卷大方等無相經五卷持人菩薩經三卷菩薩普處經三卷瓔珞本業經二卷中陰經二卷王子法益壞目因緣經十誦比丘尼戒所出本末右一十三部。合八十六卷。晉孝武帝世。涼州沙門竺佛念。識朗通敏少好遊方。家世西河洞華戎語。前秦苻氏建元年初。來入長安。時祕書郎趙正。請僧伽跋澄及曇摩難提等出眾經論。當世名僧莫能傳譯。眾咸推念。二含文顯念之譯功。自漢末來。安高支謙之後。莫踰於念。故苻姚二代為譯人之宗。關內名僧咸共嘉尚。其後目出所件如前。高僧傳中唯載五件。其外八部彰別雜錄。故備列之。舍利弗阿毘曇三十卷差摩經一卷右二部。合三十一卷。晉安帝世。罽賓三藏法師曇摩耶舍。秦言法稱。耶舍是名稱。而高僧傳乃云法明。從聲為字。於理小僻。義熙中入長安共天竺沙門曇摩掘多。秦言法藏。以弘始九年初為姚興書出梵文。至十六年秋譯訖。秦太子泓親管理味。沙門釋道標制序。十誦律五十八卷右晉安帝世。罽賓三藏律師弗若多羅。秦言功德華。以戒節見稱。歷遊行化。羅既至止。姚興即召常安名德六百餘僧。延請多羅憩於中寺。誦出十誦律梵本。羅什度為秦文。三分獲二。未竟而多羅卒。眾咸痛惜。什後又共曇摩流支。秦言法希。續譯都訖。摩訶般若波羅蜜經三十卷大方等大集經三十卷放光般若波羅蜜經二十卷小品般若波羅蜜經十卷華首經一十卷撿諸罪福經一十卷妙法蓮華經七卷賢劫經五卷十住經五卷思益經四卷大樹緊那羅經四卷持世經四卷維摩詰經三卷佛藏經三卷菩薩藏經三卷稱揚諸佛功德經三卷禪經三卷禪祕要經三卷禪法要三卷阿闍世經二卷阿蘭若習禪法經二卷禪要經二卷發菩提心經二卷自在王經二卷善信摩訶神呪經二卷首楞嚴經二卷梵網經二卷大善權經二卷諸法無行經二卷無量壽經一卷彌勒下生經彌勒成佛經金剛般若經仁王護國般若波羅蜜經菩提經遺教經十二因緣觀經菩薩訶色欲經雜譬喻經須摩提菩薩經文殊悔過經比丘應法行經無思議光孩童菩薩經大方等頂王經大金色孔雀王經莊嚴菩提心經佛弟子化魔子偈頌經太白魔王堅信經開化魔經魔業經過魔法界經佛問阿須輪大海有減經魔王變身經東方善花世界佛座震動經陀羅尼法門六種動經佛跡見千輻輪相經佛齊化菩薩經往古生和佛國願行法典經佛謦咳徹十方經過去無邊光淨佛土經佛變時會身經無量樂佛土經王后為蜣蜋經佛心總持經獼猴與婢共戲致變經水牛王經雀王經兔王經菩薩身為鴿王經佛昔為鹿王經牧牛經虛空藏菩薩問持經功德經觀世音經彌勒菩薩本願待時成佛經燈指因緣經觀普賢菩薩經睒本起經觀佛三昧經寶網經樂瓔珞莊嚴經請觀世音經思惟要略法經持地經菩薩戒本十誦比丘戒本大智度論一百卷般若經論集二十卷十住毘婆沙一十二卷成實論二十卷大莊嚴論一十卷十住論一十卷中論八卷百論二卷十二門論馬鳴菩薩傳龍樹菩薩傳提婆菩薩傳實相論右九十八部。合四百二十五卷。晉安帝世。天竺國三藏法師鳩摩羅什婆。秦言童壽。弘始三年冬到常安。秦主姚興厚加禮遇。乃請入西明閣及逍遙園別館安置。勅令僧䂮集諸沙門八百餘人。諮受什旨。更出大品。使什持梵本。興自執舊經以相讐挍。新文異舊義悉圓通。眾心愜伏。故二秦錄稱什所定者為新大品。即知有舊明矣。諸此例有二十餘部。並摽新部字在於題首。後人年遠多省新字。今並悉無。然後秦之世大盛宣譯。卑萬乘之心。尊三寶之教。興既虛襟崇仰佛法。恒於大寺草堂之中供三千僧。與什參定新舊諸經。莫不精究洞其深旨。時有僧叡法師。甚為興知。什所譯經叡並參正。昔竺法護出正法華。受決品云。天見人人見天。什譯至。言曰。此語與西域義同。但在言過質。叡應聲曰。將非人天交接兩得相見乎。什大喜曰。實然。故相開發。皆此類也。什又為著實相論及注維摩。什雅好大乘志存敷演。嘗嘆曰。吾操筆著摩訶衍阿毘曇。非迦旃延子比也。今此秦地深識者寡折翮於此。將何所論。嘗聽秦僧道融講新法華。乃嘆曰。佛法之興其人也。俄伏師子國婆羅門。事在別傳云。長阿含經二十二卷虛空藏經曇無德律四十五卷曇無德戒本右四部。合六十九卷。晉安帝世。罽賓三藏法師佛馱耶舍。秦言覺明。家世外道不信奉佛。沙門從乞父怒打之。父因遂攣。問巫。坐犯乃請所打沙門竭誠懺悔。數日便瘳。因令耶舍剃落為其弟子。至年十五。日誦經得二三萬言。有羅漢乞食供之。年十九諷誦大小乘經。數百萬言。頗以簡傲。年及進戒莫為臨壇。及從舅學五明世術。至二十七方受具戒。恒以讀誦披尋為務。昏曉勤劬手不釋卷。每思惟義尚不覺虛過良時。其精專例此。後與羅什於沙勒國相見。什待以師禮。什後前至常安。耶舍後來姑臧。什令興請別立新省逍遙園四事供養。並不受。時至分衛一食而已。舍為人赤髭。善毘婆沙。人因號之。既奉什師為大毘婆沙四事滿三間屋不以關心。興為貨造寺舍。先甞誦四分律。疑其遺謬乃試誦羌籍藥方。可五萬言。二日覆之。不誤一字。眾咸揖服。弘始十二年譯四分等。十五年解座。興施耶舍萬匹。悉不受。沙門道含竺佛念二人筆受。各施千匹。已外名德五百沙門。皆重䞋施。後還西域不知所終。般若無知論不真空論物不遷論涅槃無名論右四部四卷。晉安帝世。京兆沙門釋僧肇作。其行狀精理具如本傳。二秦眾經錄右沙門釋僧叡撰。叡魏郡人。少出家。年二十二博通經論。聽僧朗法師講放光。屢有譏難。朗謂其師僧賢曰。叡比格難吾累思不能通。可謂賢賢弟子也。後與羅什相遇。參預翻譯。又為姚嵩所重。興又賞嘆。什後出成實。命叡講之。文迂義伏者皆釋滯懸會。什歎曰。吾傳譯值子真無恨矣。後常以西方為任。臨終合掌瑞光出云。釋駮論右沙門道恒撰。恒京兆人。年九歲為隱士張忠嗟曰。此小兒有出人之相。俗有輔政之功。道有光顯佛法。恒少事後母以孝聞。手自書繢供奉。二十遊刃佛理學該內外。遇羅什譯經。並助詳定。有同學道標。雅有才力。姚興以恒標二人有經國之量。下書逼令罷道云云。恒標答詔云云。興又致書於什䂮。什䂮又答之云云。興後頻復下書。闔境救免。乃嘆曰。古人有言。益我貨者損我神。生我名者殺我身。遂緬迹人外故著論及百行箴云。若夫乘時拯俗。開道化生。有國之歸宗。華夷所同志。有乞伏國仁者。隴右鮮卑也。代居苑川。為南單于前秦敗後接統創業。都於子城。號為西秦。尊事沙門。時聖堅大德行化達彼國。仁崇敬恩遇其禮彌隆。既播釋風因事陳譯。相承五主四十四年。為夏赫連所滅。夏又為魏所吞。一云仁弟。乞伏乾歸稱王。建號南涼。太初元年當晉孝武太元十三年戊子之歲。至太初十二年降於李曇。經於九年。乾歸子立稱元。更始至暮未。立二年當宋元嘉七年。為夏勃所擒。其實合三十七年矣。今總會之。所出經及失譯等。如別所顯。不繁標列。方等主虛空藏經八卷演道俗業經孛經太子須大拏經睒子經無涯際持法門經除恐災患經婦人遇辜經阿難問事佛吉凶經菩薩所生地經賢首經僮迦葉解難經灌佛經七女本經羅伽摩經三卷右一十五經。合二十二卷。晉孝武世。沙門聖堅於河南國。為乞伏乾歸譯。或云堅公。或云法堅。未詳孰是。故備列之。依撿群錄。一經江陵出。一經見趙錄。十經見始興錄。始興見南錄。或竺道祖。晉世雜錄。或支敏度都錄。或王宗。或寶唱。勘諸錄。名人似遊涉諸處。隨處出經。既適無停所。弗知附見何代世錄為正。今依上總注入乞伏西秦世錄云。胡本經四卷薩惒薩王經阿多三昧經陀賢王經颰陀悔過經沙彌羅經方等決經比丘二事經右八部。合一十一卷。並是沙門僧祐出三藏集錄。釋道安所記。關中異經。今還附入三秦之錄。總為失譯時代處云。序曰。沮渠蒙遜臨松盧水胡也。代為北匈奴左大。沮渠即官為氏。因藉前涼改業所基。至晉安帝隆安五年歲在辛丑。自號北涼。改元承乾。至十二年。從於姑臧改元玄始。遇曇無懺法師。翻譯大部弘扇佛教。即宋武之初運也。初遜奉懺欽重難倫。元魏聞懺道術將延東謁。遜懼懺為魏設計。或反西圖。執固不許。懺知遜情便辭西出求經。又知業期將及。詐為行調累以終事。既爾果行。遜忿之令刺客於路害懺。古人諺曰。知識相逢不吉則凶。斯言可錄。於後遜行虐己心愧其事。白日見鬼以劍刺之遂崩。二主四十三年。為魏所滅。凡譯經道俗九人。所出三十二部。二百六十六卷。并失譯經。為北涼之錄。沙門釋道龔沙門釋法眾沙門僧伽陀沙門曇無讖安陽侯沮渠京聲沙門佛陀跋陀沙門釋智猛沙門釋曇覺沙門釋道泰諸失譯經悲華經十卷寶梁經二卷右二部。合一十二卷。晉安帝世。沙門釋道龔。於張掖為河西王沮渠氏出。大方等檀特陀羅尼經四卷右晉安帝世。高昌郡沙門釋法眾。於張掖為河西王沮渠氏譯。見竺道祖晉世雜錄。慧上菩薩問大善權經二卷右晉安帝世。西域沙門僧伽陀。涼言饒善。於張掖為河西王沮渠氏出。見法上錄。大般涅槃經四十卷大方等大集經三十一卷悲華經十卷菩薩地持經十卷優婆塞戒經十卷菩薩戒經八卷方等大雲經六卷虛空藏菩薩經五卷佛本行經五卷金光明經四卷海龍王經四卷楞伽經四卷信善經二卷無為道經二卷勝鬘經羅摩伽經一卷須真天子經居士請僧福田經文陀竭王經功德寶一光菩薩經腹中女聽經決定罪福經菩薩戒本菩薩戒壇文右二十四部。合一百五十一卷。晉安帝世。中天竺國三藏法師曇摩讖。或云無懺。涼言法豐。齎大涅槃前分十卷并菩薩戒等。到姑臧止於傳舍。慮失經本𣏞之而寢。夜有人牽讖墮地。驚覺謂盜。如此三夕。乃聞空中聲曰。此如來解脫之藏。何為𣏞之。讖乃慚悟別安高處。果有盜者。夜數舉竟不能勝。明旦讖持不以為重。盜謂聖人悉來拜謝。沮渠蒙遜僭據涼土稱河西王。聞讖德名呼與相見。一面交言禮遇甚厚。仍請宣譯。涼土英俊沙門慧嵩親承筆受。西州道俗將數百人。欣覩明能縱橫問難。讖釋疑滯清辯若流。仍出寶坊諸經等。六十餘萬言。涅槃三分之一。前後首尾來往追尋。涉歷八年。凡經三度譯。乃周訖。雖四十卷。所闕尚多。冀弘法王咸令滿足。一覩圓教再隆化哉。禪法要解二卷右晉安帝世。蒙遜從弟安陽侯京聲。為人博識涉獵書史。因讖弘經乃閱意內典。奉持五禁守攝六情。請讖譯經即能諷誦。西至千闐。從天竺三藏禪師佛馱斯那。涼言佛將。諮問道義。斯那天才聰明誦半億偈經。明了禪法。故西方諸國號為人中師子。安陽從學禪要諸術。口誦梵本。歸涼翻譯傳示流行。後南度江。事在別傳。阿毘曇毘婆沙六十卷右佛滅度後六百餘年。迦旃延羅漢弟子五百人造。見寶唱錄。宋文帝世。西域沙門浮陀跋摩。或云佛陀。涼言覺鎧。於涼城內閑豫宮寺。承和五年為遜子虔譯。沙門道泰筆受。慧嵩道朗與名德僧三百餘人。考正文義再周方訖。凡一百軸。沙門道挺製序屬魏滅涼。經法被焚失三十卷。至今應有六十卷是。而王宗錄云。一百。此據本耳。今日見行有一百九卷。當是近代後人分之。般泥洹經二十卷右宋文帝世。雍州沙門釋智猛。遊歷西域尋訪異經。從天竺國齎梵本來。道經玉門於涼州譯。元嘉十四年流至楊都。與法顯同見宋齊錄。賢愚經十五卷右宋文帝世。涼州沙門釋曇覺。一云慧覺。與僧威德於于闐得此經梵本來。當元嘉二十二年。於高昌國天安寺譯。見宋齊錄。大忍辱經十卷不退轉經四卷金剛三昧經金輪王經賢劫五百佛名右五部。合一十七卷。是沙門僧祐新集。釋道安涼土異經。今還附入涼世目錄為失譯源。庶知時代顯譯有無卷部少多出之處所。入大乘論二卷右一部。北涼世釋道泰譯。見唐舊錄。宋朝前齊梁朝後魏後齊佛經創云。信為道原功德之母。智是出世解脫之基。無信不可以登輕舟。無智不可以斷深惑。故生死大海浩汗無涯。非夫六舟無以超越。是以智士信六度為超生之本。故登舟而大濟。斯道顯然。唯智能克。自教開中土三被誅除。晚移南服五代弘闡。以事據量。則文明之朝。信智不言而自顯。武猛之國。仁慧不可以開疆。可不然乎。可不然乎。然則晉宋兩朝斯文卓越。揚扇釋道宗猷可觀。今略敘之。用顯陳迹。宋世錄者。劉裕字德輿。彭城都鄉人。初生之辰神光照室。形長七尺六寸。受東晉禪稱宋。仍都建康。至第三主元嘉年中。有上事者云。比寺塔修飾過興。樂福之徒奢競日甚。文帝以問何侍中曰。范泰及謝靈運皆稱。六經本是濟浴。性靈真要。會以佛經為指南。此賢達正言實誠有讜。若使率土之濱皆純此化。則朕垂拱坐致太平。尚之對曰。中朝以遠難復盡知。渡江已來。王導周顗。宰輔之冠蓋。王蒙謝尚。人倫之羽儀。郄超王謐等。或號絕群。或稱獨步。略述數十人靡非英俊。清信之士無乏於時。慧遠法師云。釋氏之化無施不可。臣謂此說有契理奧。何者。百家之鄉十人持五戒。則十人淳謹。千室之邑百人修十善。則百人和睦。傳此風教已遍寰區。編戶億千則仁人百萬。夫能行一善則去一惡。去一惡則息一刑。一刑息於家。萬刑息於國。則陛下之言坐致大平是也。故佛圖澄入鄴。石虎殺戮減半。澠池寶塔放光。符健椎鋸用息。蒙遜反噬無親。虐如豺虎。末節改悟遂成善人。法建道人力兼萬夫。幾亂河渭面縛甘死。以赴師厄。此豈非是內化之被哉。時吏部郎羊玄保在坐。進曰。臣竊恐秦趙論強兵之術。孫吳盡吞併之計。將無取於此也。帝曰。此非戰國之具。良如卿言。尚之曰。夫禮隱逸則戰士怠。貴仁德則兵氣衰。若以孫吳為心。志在吞噬。亦無取於堯舜之道。豈唯釋教而已哉。帝大悅曰。釋門有卿。亦猶孔氏之有季路。所謂惡言不入於耳。帝使中書陸澄撰續法論。百有餘卷。贊述佛理。有弘裕焉。准此而談。可謂至矣。法由人顯。佛囑帝王。自是宋朝釋教隆盛。名僧智士欝若稻麻。寶剎金輪森如竹葦。相承八主五十九年。其諸譯人華戎道俗二十有四人。合出修多羅毘尼戒本羯磨優波提舍阿毘曇論傳錄等。凡二百一十部。四百九十六卷。結為宋代建康錄云。宋朝沙門佛馱什沙門釋智嚴沙門釋寶雲沙門釋慧嚴沙門伊葉波羅沙門求那跋摩沙門僧伽跋摩沙門求那跋陀羅沙門曇摩蜜多沙門畺良耶舍沙門曇無竭安陽侯沮渠京聲沙門功德直沙門釋慧簡沙門釋僧𭹰沙門釋法頴沙門竺法眷沙門釋翔公沙門釋道嚴沙門釋勇公沙門釋法海沙門釋先公沙門釋道儼沙門竺道生彌沙塞律三十四卷彌沙塞戒本一卷彌沙塞羯磨右三部。合三十六卷。廢帝滎陽王世。罽賓三藏毘尼師佛馱什。宋言覺壽。少受業於彌沙塞部。專精律品兼達禪要。壽以景平元年七月到於楊都。先是法顯於師子國。得彌沙塞梵本來。未及翻譯而顯遷化。京邑諸僧聞佛馱什既善此學。於是眾議請令出之。即以其年冬十一月。集龍光寺譯。為三十四卷。什執梵文。于闐沙門智勝傳語。龍光寺沙門竺道生東安寺沙門慧嚴等更互筆受。參正文理。儀同侍中瑯瑘王練為檀越。至三年十二月方訖。仍於大部抄出戒心并羯磨等文。並行於世。普曜經八卷無盡意菩薩經六卷生經五卷廣博嚴淨經四卷菩薩瓔珞本業經二卷毘羅三昧經二卷阿那含經二卷四天王經善德婆羅門問提婆達多經一音顯正法經調伏眾生業經善德優婆塞經法華三昧經淨度三昧經右一十四部。合三十六卷。文帝元嘉四年。涼州沙門釋智嚴。弱冠出家遊方博學。遂於西域遇得前經梵本。齎至揚都。於枳園寺共寶雲出。嚴之神德備高僧傳不復妄載。付法藏經六卷佛所行讚經五卷新無量壽經二卷淨度三昧經二卷右四部。一十五卷。文帝世。涼州沙門寶雲。少歷西方善梵書語。天竺諸國字音訓釋悉皆備解。後還復至江左。晚出諸經多雲刊定。華戎兼通言音允正。眾咸信服。初時關中有竺佛念。善於宣譯。符姚二代獨擅其名。領會真文最為稱首。其江左翻傳譯梵為宋。莫踰於雲。初與智嚴恒共同出。嚴既遷化。雲後獨宣。故不多載。大般涅槃經三十六卷右元曇無讖。晉末於姑臧為北涼沮渠氏譯。本有四十卷。語小朴質不甚流靡。宋文帝世。元嘉年初達于建康。時豫州沙門范慧嚴。清河沙門崔慧觀。共陳郡處士謝靈運等。以讖涅槃品數疎簡初學之者難以措懷。乃依舊泥洹經加之品目。文有過質頗亦改治。結為三十六卷。餘感神徵應。廣如高僧傳云。雜阿毘曇心十一卷右文帝世。外國沙門伊葉波羅。宋言自在。於彭城為北徐州刺史王仲德譯。至擇品緣礙遂輟。菩薩善戒經二十卷雜阿毘曇心十三卷四分尼羯磨優婆塞五戒略論善信二十二戒沙彌威儀經律分異記右七部。合三十八卷。罽賓國三藏法師求那跋摩。宋言功德鎧。元嘉年來達于建業。文帝引見勞問慇懃。因問。持齋不殺。迫以身殉物不獲從志。摩答以帝王與匹夫所修各異。帝乃撫几歎之。事在僧傳。乃勅住祇桓。供給隆厚。譯前經論或有布花座下來鮮更榮。摩後終於祇桓。預作遺偈三十六行云。證二果。其文廣如傳。雜阿毘曇婆沙十四卷摩德勒伽毘尼十卷大勇菩薩分別業報集龍樹菩薩勸發諸王要偈請聖僧浴文右五部。合二十七卷。文帝世。天竺三藏法師僧伽跋摩。宋言眾鎧。元嘉十年屆自建業。善律藏明雜心。彭城王劉義康崇其戒範。請以為師。名重京邑。道場慧觀以跋摩妙解雜心。諷誦通利。先三藏等雖復譯出。未及繕寫。更重請翻。寶雲傳語。觀自筆受一周乃訖。其後相續出摩德伽等。雜阿含經五十卷眾事分阿毘曇十二卷楞伽阿跋多羅寶經四卷央掘魔羅經四卷過去現在因果經四卷釋六十二見經四卷大方廣寶篋經三卷現在佛名經三卷菩薩行方便神通變化經三卷淨度三昧經三卷相續解脫了義經二卷大法鼓經二卷阿蘭若習禪經二卷勝鬘師子吼一乘大方便經一卷無量壽經賓頭盧突闍羅為優陀延王說法經般泥洹經八吉祥經無憂王經出無量持門經三小劫經食四經十二遊經十二頭陀經三因緣經異處七處三觀經十一想思念如來經十二品生死經十報法三統略經罪福報應經六齋八戒經十二頭陀經四人出現世間經四品學法經申兜本經舅甥經那先經日難經君臣經鞞摩肅經鸚鵡經負債為牛經那賴經二僑士經釋摩男本經阿蘭那經老母經樹提伽經阿遬達經大意經目連降龍王經阿難見伎啼哭無常經舍利弗等比丘得身作證經佛往慰迦葉病經請般特比丘經佛命阿難詣最勝長者經目連弟布施望即報經舍利弗般泥洹經摩訶迦葉度貧母經阿那律七念章經雜藏經虛空藏菩薩經菩薩訶欲經阿彌陀經諸法無行經貧子須賴經無量義經殺龍濟一國經無涯際持法門經墮珠著海中經當來選擇諸惡世界經阿難陀目佉尼呵離陀經佛入甘露調正意經過去行檀波羅蜜經本行六波羅蜜經第一義五相略集一卷三藏法師自述喻一卷右七十七部。合一百六十一卷。文帝世。中天竺國三藏法師求那跋陀羅。宋言功德賢。善大乘學。時人亦稱為摩訶乘。亦云衍。元嘉十二年。來至揚都。帝深崇敬。彭城王劉義康。南譙王劉義宣。並師事之。勅住祇桓寺。仍請令譯雜阿含等。寶雲傳語。慧觀筆受。後隨譙王鎮撫荊州。復於辛寺復出無憂王等經。凡百餘卷。多是弟子法勇傳語。譙王請講華嚴經。跋陀自忖。未善宋言。旦夕請觀世音。遂夢易首。明旦就講。辯注若流。餘有一載機悟領會。具如僧傳。祐錄止云。賢譯七十三卷。今案眾錄。悉具列之。禪祕要經三卷五門禪經要用法觀普賢菩薩法經虛空藏觀經諸法勇王經佛昇忉利天為母說法經轉女身經象腋經郁伽長者所問經虛空藏菩薩神呪經右一十部。一十二卷。文帝世。罽賓三藏禪師曇摩蜜多。宋言法秀。生而連眉。為人沈邃。甚有慧鑒。常有善神潛形蜜護。每之國境。神必託夢。告其王知。去亦如之。誓以遊方教化為志。習性清修不拘名利。初到燉煌。即立禪閣於閑曠地。植柰千株開園百畝。禪眾濟濟趨者如雲。元嘉年初來到建業屆止中寺。晚憩祇桓。即譯禪經及以神呪。兼復傳畫迦毘羅神王像形。迄至于今是其則也。觀藥王藥上二菩薩經無量壽觀經右文帝世。西域沙門畺良耶舍。宋言時稱。性剛直寡嗜欲。善三藏學。多所暗知。尤工禪思。元嘉年初達華京邑。帝深加賞。勅住鍾山道林精舍。以上二經是轉障之祕術。淨土之供因。常受持諷誦。故沙門僧含祈請譯出。含躬筆受。觀世音菩薩受記經外國傳五卷右二部六卷。武帝永初元年。黃龍國沙門曇無竭。宋言法勇。拪集同志。釋僧猛等二十五人。共遊西域。二十餘年自外並化。唯竭隻還於罽賓國。寫得前件梵本經來。元嘉末年達于江左。即於揚都自譯。見王宗僧祐慧皎李廓法上等錄。治禪病祕要法經二卷淨飯王般涅槃經八關齋經普明王經佛大僧大經生死變識經分惒檀王經長者音悅經賢者律儀經進學經優婆塞五戒經邪祇經摩達經五百梵志經栴陀越經五反覆大義經迦葉禁戒經弟子死復生經弟子事佛吉凶經五苦章句經釋種問優婆塞經波斯匿王喪母經菩薩誓經中陰經󱇆夷比丘經佛母般泥洹經梵摩皇經優婆塞五法經五恐怖世經末羅王經觀彌勒菩薩上生兜率天經觀世音觀經諫王經清信士阿夷扇經弟子慢為耆域述經右三十五部。合三十六卷。孝武帝世。北涼河西王沮渠蒙遜。從弟安陽侯京聲。屬涼運終。為元魏滅。京聲竄竊南奔建康。晦志卑身不交人世。常遊止塔寺以居士自卑。絕妻室淡榮利。縱容法侶宣通正教。是以黑白咸加敬焉。所譯前件雜要眾經既諷習久。對眾筆綴曾無滯礙。丹陽尹孟顗善之。賞贍隆厚。見高僧傳。菩薩念佛三昧經六卷無量門破魔陀羅尼經右二部七卷。孝武帝世。西域沙門功德直。以大明六年。於荊州為沙門釋玄暢譯。暢刊正文義詞旨婉密。而暢舒手出香掌中流水。莫之測也。後適成都止大石寺。即是阿育王塔所。乃手自作金剛密迹等十六神像。傳至今焉。藥師琉璃光經商人求財經僧王五天使經善生王子經懈怠耕者經釋迦畢罪經貧窮老公經殺身濟賈經舍衛城中人喪子發狂經譬喻經請賓頭盧法經阿難見水光瑞經呪願經瞿曇彌記果經學人亂意經竊為沙門經佛母般泥洹經長者子六過出家經獵師捨家學道事經瞿曇彌經栴闍摩暴志謗佛事經二老男子見佛出家得道經真偽沙門經佛涅槃後諸比丘經大力士出家得道經右二十五部。合二十五卷。孝武帝世。沙門釋慧簡。於鹿野寺出。十誦僧尼要事羯磨二卷右廢帝世。大明七年。律師釋僧璩。於楊都中興寺依律撰出。十誦律比丘戒本十誦律比丘尼戒本十誦律羯磨雜事右三經三卷。明皇帝世。律師釋法頴。於揚都長干寺依律撰出。見僧祐三藏記及寶唱錄。無盡意經十卷海意經七卷如來恩智不思議經五卷寶頂經五卷阿述達菩薩經三密底耶經右六部二十九卷。明皇帝世。天竺沙門竺法眷。於廣州譯。見始興僧祐出三藏記及寶唱等三錄。𣽈首菩薩無上清淨分衛經二卷右宋世不顯年。未詳何帝譯。群錄直注云。沙門翔公於南海郡出。見道安始興祐錄。瓔珞本業經二卷佛藏大方等經右宋世不顯年。未詳何帝譯。群錄直云。沙門釋道嚴出。見始興及法上錄並載。空淨三昧經車匿經勸進學道經梵女首意經右件四部。宋世不顯年帝譯。群錄直云。沙門釋勇公出。見始興趙錄。法上錄亦載。樂瓔珞莊嚴方便經寂調音所問經右二卷。宋世不顯帝年譯。群錄注云。沙門釋法海出。見始興法上錄。月燈三昧經右同前。不顯帝年譯。群錄注云。沙門釋先公出。見趙錄。法上錄亦載。決正四部毘尼論二卷右昇明元年。沙門釋道儼。依諸律撰出。善不受報論佛無淨土論應有緣論頓悟成佛論佛性當有論法身無色論二諦論右七部。宋初龍光寺沙門竺道生。思力天挺智不從師。推佛性通於有心。考性命窮於法座。著論開化。廣如本紀。齊氏宋運交禪因循。統御道俗有聲南服。故不廣述。其高帝蕭道成者。臨沂人也。因宋餘業仍都建康。於建元年。安成野火洞澤焚燼。唯數丈地草獨不然。往視其中得一金像。既感靈瑞聖化復隆。帝曰。使我治天下十年。必令黃金與土同價。不幸四載而崩。子蹟字宣遠嗣。江海晏安。有竟陵文宣王子良帝之次子輔政。司徒之位爕諧釐革。大偃澆風偏弘釋教。多所製述。弘護之美獨以見推廣搜髦彥翼贊玄理。撰淨住子二十卷。佛史十卷。抄集群經增略刪廣。有兼濟焉。相承七主。二十三年。傳譯道俗二十人。所出經律傳等。四十七部。合三百四十六卷。為齊朝錄云。沙門曇摩伽陀耶舍一部沙門摩訶乘二部沙門僧伽跋陀羅一部沙門釋法意二部沙門求那毘地三部沙門釋法度二部沙門釋法願二部沙門釋王宗二部沙門釋曇景二部沙門釋法尼一部沙門釋道正一部沙門釋道備五部竟陵王蕭子良一十七部常侍庾頡一部沙門釋超度一部沙門釋法化一部沙門釋慧基一部沙門釋法瑗一部文宣王記室王巾荊州隱士劉虬二部齊無量義經右一經。高帝世。建元二年。天竺沙門曇摩伽陀耶舍。齊言法生稱。於廣州朝亭寺手自譯出。傳授人沙門慧表。永明三年齎至揚都繕寫流布。荊州隱士劉虬在武當山。注之出經序。五百本生經他毘利律右二部。武帝世。外國沙門摩訶乘於廣州譯。善見毘婆沙律十八卷右一部。一十八卷。武帝世。外國沙門僧伽跋陀羅。齊言僧賢。師資相傳云。佛涅槃後優波離既結集律藏訖。即於其年七月十五日受自恣竟。以香花供養律藏。便下一點置律藏前。年年如是。優波離欲涅槃時。付弟子陀寫俱。陀寫俱欲涅槃付弟子須俱。須俱欲涅槃付弟子悉伽婆。伽婆欲涅槃付弟子目犍連子帝須。目犍連子帝須欲涅槃付弟子旃陀跋闍。如是師師相付至今三藏法師。三藏法師將律藏至廣州。臨上舶返還去。以律藏付弟子僧伽跋陀羅。羅以永明六年。共沙門僧猗於廣州竹林寺譯出。此善見毘婆沙。因共安居。以永明七年庚午歲七月半受自恣竟。如前師法。以香花供養律藏訖。即下一點。當其年計得九百七十五點。點是一年。趙伯休梁大同元年於廬山值苦行律師弘度。得此佛涅槃後眾聖點記年月訖。齊永明七年伯林訪弘度云。自永明七年以後云何不復見點。弘度答云。自此已前皆是得道聖人。手自下點。貧道凡夫。止可奉持頂戴而已。不敢輒點。伯休因此舊點下推至梁大同九年癸亥歲。合得一千二十八年。長房依伯休所推。從大同九年至今開皇十七年丁巳歲。合得一千八十二年。若然則如來滅度始出千年。去聖尚邇。深可歎慶。願共勵誠同宣遺法。觀世音懺悔除罪呪經妙法蓮華經提婆達多品右二部。合二卷。武帝世外國三藏法師達摩摩提。齊言法意。永明年為沙門法獻於揚州瓦官寺譯出。獻時為僧正。獻初以宋永徽三年遊歷西域。於于闐國得此經梵本來。并佛牙。經譯流行相傳至今。佛牙到梁普通三年正月。忽有數人。並執仗初夜扣門。稱臨川殿下奴叛有人告云。在佛牙閣上請開閣撿視看。因即隨語開閣。主帥至佛牙座前。開函取牙。作三禮以錦手巾盛牙。繞山東而去。今竟不測所在。百句譬喻集經十卷十二因緣經須達長者經右三部。合一十二卷。武帝世。天竺國三藏法師求那毘地。齊言德進。永明年於楊州毘耶離寺譯出。灰河經毘跋律右二部武帝世。楊州沙門釋法度出見。寶唱錄載。佛法有六義第一應知經六通無礙六根淨業義門經右部。二武帝世。沙門釋法願抄集眾經依義撰出。雖弘經旨異於偽造。既標名號則別成卷部。世皆共列用為疑經。故復載傳後葉識源幸同鑒勗。佛所制名數經五卷眾經目錄二卷右二部合七卷。武帝世。釋王宗抄集諸經論。依事類撰。有似數林。首題經名編預於錄。懼亂名實。故復委論。既非正經。世所疑惑。又撰大小乘經目。並見出三藏記。未曾有因緣經二卷摩訶摩耶經二卷右二部。合四卷。群錄直云。齊世沙門釋曇景出。既不顯年。未詳何帝。益意經二卷右一部。合二卷。齊世沙門釋法尼出。既不顯年。未詳何帝。彌勒成佛經右先是長安釋道標譯。是第二出。小異護什本。齊世。江州沙門道政更復刪改標所定者首尾亦名成佛。又云下生。而其經首有大智舍利弗者是。既不顯年。未詳何帝。九傷經安墓呪經菩提福藏法花三昧經七佛各說偈深自知身偈右五部。合五卷。齊世沙門釋道備出。備後改名歡。雖見眾錄。然並注入疑經。注遺教經注優婆塞戒三卷抄妙法蓮華經抄阿毘曇毘婆沙五十九卷抄百喻經三十八卷抄維摩詰經二十六卷抄華嚴經一十五卷抄地持經一十二卷抄菩薩決定要行經抄成實論八卷抄勝鬘經七卷抄阿差末經四卷抄摩訶摩耶經三卷抄胎經三卷抄方便報恩經二卷抄鴦掘魔羅經二卷抄律頭陀事經二卷三寶記十卷撰淨住子二十卷雜義記二十卷右子注及抄經。合二十部。凡二百五十三卷。並齊司徒竟陵文宣王蕭子良。愛好博尋躬自緝撰。備忘擬歷不謂傳行。後代學人相踵抄讀。世人參雜惑亂正文。故舉本經。庶知由委。其外猶有二十餘經。並是單卷。文繁不復備錄。但上題抄字者悉是其流。類例抽尋始末自別。見三藏記及寶唱等錄。戒果嚴經右一部。武帝世永明五年。常侍庾頡採經意撰。律例七卷右一部。武帝世永明七年。沙門釋超度依律撰出。腹中女聽經右一部。永元年中。沙門釋法化誦出。見古錄眾錄。相承並云。誦出未詳。誦意依而列之以有先譯故免疑失。勝鬘子注經三卷右一部。楊州靈根寺沙門釋法瑗述注解。遺教子注經右一部。山陰法華山沙門釋慧基述注解。僧史十卷右一部。合十卷。司徒竟陵文宣王府記室王巾撰。注法華經十卷注無量義經右二部經。一十一卷。南郡武當山隱士劉虬撰。并製序。劉虬即梁祖布衣之友也。其子之遴梁任為太常。弘傳聖教隨代興隆。其中高者無越梁祖。行字叔達。蘭陵人也。承齊建命亦都建康。登極思濟同契等覺。垂拱臨朝盛弘經教。廣延博古旁採遺文。扇以淳風利之法俗。祖禰相承尊事老氏。及臨大寶下勅斷之。唯以佛宗開物成務。天監七年。帝以正像浸末信重漸微。三藏彌綸鮮能該洽。勅沙門僧旻等撰經律異相。以類相從。凡五十卷。皇太子綱撰法寶聯璧二百餘卷。諸餘雜集其徒寔繁。又勅沙門僧紹撰華林佛殿眾經目錄四卷。帝具省之周洽未委。又勅沙門寶唱更纘經目。乃顯譯有無證經真偽。凡十七科。頗為覶縷。前後二梁。凡七帝。八十七年。五十年在金陵。餘在江陵。譯經道俗二十一人。所出經律傳記等九十部。凡七百八十卷。為二梁錄云。沙門尼僧法二十一部三十五卷沙門釋僧盛一部一卷沙門釋妙光一部一卷沙門釋僧祐一十四部六十三卷沙門釋道歡一部一卷沙門曼陀羅三部一十一卷沙門僧伽婆羅一十一部三十八卷清信士木道賢一部一卷西蕃王子月婆首那一部一卷沙門真諦一十六部四十六卷沙門釋僧旻一部八十八卷沙門釋僧紹一部四卷沙門釋寶唱九部一百七卷沙門釋法朗一部七十二卷沙門釋智藏一部八十卷武皇帝一部五十卷沙門釋慧令一部一十二卷沙門釋慧皎一部一十四卷清信士袁曇允一部二十卷簡文帝綱一部二百卷湘東王文學虞孝敬一部三十卷內典博要淨土經七卷妙莊嚴經四卷妙音師子吼經三卷益意經二卷阿那含經二卷寶頂經正頂經法華經勝鬘經藥草經太子經伽耶婆經波羅㮈經優婁頻經般若得經華嚴瓔珞經出乘師子吼經踰陀衛經優曇經維摩經序七世經右二十一部合三十五卷。太學博士江泌女。小而出家名僧法。年八九歲。有時靜坐閉目誦出前經。揚州道俗咸稱神授。長房云。驗於經論斯理皎然。是宿習來非關神授。且據外典。夫子有云。生而知者聖。學而知者次。此局談今生昧於過往耳。若不爾者。何以得辯內外賢聖淺深過現乎。故高僧傳云。釋曇諦者。俗姓康氏。其先康居人。漢靈帝時移附中國。獻帝末亂移止吳興諦父彤。嘗為冀州別駕。母黃氏。晝眠夢見一僧呼為母寄一麈尾并鐵鏤書鎮。黃既眠覺見二物具存。私密異之。因而懷孕生諦。諦年五歲。母以麈尾等示之。諦曰。秦王所餉。母曰。汝置何處。答曰。不憶至年十歲出家。學不從師。悟自天發。此即其事。後隨父之樊鄧過見關中僧䂮道人。忽然喚䂮。䂮曰。童子何以呼宿士名。諦曰。阿上本是諦沙彌。曾為眾僧採菜。被野猪傷。不覺失聲。今可忘耶。然僧䂮經為弘覺法師弟子。為僧採菜被野猪所傷。䂮初不憶此。乃詣諦父。諦父具說諦生本末。并示䂮書鎮麈尾等。䂮乃悟而泣曰。即䂮先師弘覺法師也。師經為姚萇講法華。貧道為都講。姚萇餉師二物。今遂在此。追計弘覺捨命。正是寄物之日。傷憶採菜之事。彌增悲悼。諦後遊覽內外遇物斯記。晚入吳虎丘山寺講禮易春秋各七遍。法華大品維摩各十五遍。又善屬文。有集六卷。盛行於世。年六十餘。終宋元嘉末年也。房曰。弘覺法師弟子僧䂮。師徒匠導名重二秦。什物三衣亦復何限。唯書鎮麈尾保惜在懷。及移識託生。此之二物遂得同往。神外質礙之像尚得相隨。況心內慮知之法而不憶念。所以鏡瑩轉明刃砥彌利。渧聚為海塵積成山。世世習而踰增。生生學而益廣。近匹初始之月。終至十五團圓。捨人還受人。即是次生事。憶而弗忘。其神功乎。閉目靜思自是女人情弱。暗誦相續豈非前身時諷。而論神授。何乃愚瞽昧智慧之道乎。薩婆若陀眷屬莊嚴經右一經。天監九年。郢州頭陀道人妙光。詣楊州治下普弘寺出此經。聚徒誑惑。梁朝擯治。故指斥明示以誡於後。教戒比丘尼法右一卷。武帝天監三年。楊州沙門釋僧盛。於鍾山靈根寺依律撰出。見寶唱錄。出三藏集記十六卷法苑集一十五卷弘明集一十四卷世界記一十卷薩婆多師資傳五卷釋迦譜四卷大集等三經記賢愚經記集三藏因緣記律分五部記經來漢地四部記律分十八部記十誦律五百羅漢出三藏記善見律毘婆沙記右一十四部。合六十三卷。揚州建初寺律師釋僧祐撰。故祐三藏記序云。夫真諦玄凝法性虛寂。而開物導俗非言莫津。是以不二默詶。會於義空之門。一音振辯。應乎群有之境。自我師能仁之出世也。鹿苑唱其初言。金河究其後說。契經以誘小學。方典以勸大心。妙輪區別十二惟部法聚總要八萬其門至善逝晦跡而應真結集。始則四含集經。中則五部分戒。大寶斯在含識資焉。然道由人弘法待緣顯。有道無人。雖文存而莫悟。有法無緣。雖並世而弗聞。聞法資乎時來。悟道藉於機至。機至然後理感時來方乃化通矣。昔周代覺興而雲津致隔。漢世像教而妙典方流。法待緣顯信有徵矣。漢末安高宣譯轉明。魏初康會注述漸暢。道由人弘於茲驗矣。自晉氏中興三藏彌廣。外域勝賓稠疊以總至。中原慧士煒曄而秀生。提什舉其宏綱。安遠振其奧領。渭濱務逍遙之集。廬岳結般若之眾。像法得人於斯為盛。原夫經出西域運流東方。提挈萬里翻轉梵漢。國音各殊。故文有同異。前後重來。故題有新舊。而後之學者鮮剋研覈。遂乃書寫繼踵而不知經出之歲誦說比肩而莫測傳法之人。授受之道亦已闕矣。夫一時聖集猶五事證經。況千載交譯寧可昧其人世哉。昔安法師以鴻才淵鑒爰撰經錄訂正聞見炳然區分。自茲以來。妙典間出。皆是大乘寶海。時競講習。而年代人名莫有詮貫。歲月逾邁本源將沒。後生疑惑奚所取明。祐以庸淺預憑法門。翹仰玄風誓弘末化。每至昏曉諷持秋夏講說。未甞不心馳菴園影躍靈岳。於是牽課羸志沿波討源。綴其所聞。名曰出三藏記集。一撰緣記。二銓名錄。三總經序。四述列傳。緣記撰則原始之本克明。名錄銓則年代之目不墜。經序總則勝集之時足徵。列傳述則伊人之風可見。並鑽析內經研鏡外籍。參以前識驗以舊聞。若人代有據。則表為司南。聲傳未詳。則文歸蓋闕。秉牘凝翰志存信史。三復九思事取實錄。有證者既標。則無源者自顯。庶行潦無雜於醇乳。燕石不亂於楚玉矣。其法苑等。並皆有序。著述指訂不復具抄焉。眾經要覽法偈右一卷。武帝天監二年。沙門釋道歡撰。僧祐三藏集記注以為疑。故依舊編。寶雲經七卷法界體性無分別經二卷文殊師利般若波羅蜜經二卷右三部。合一十一卷。天監年初。扶南國沙門曼陀羅。梁言弘弱。大齎梵本經來貢獻。雖事翻譯未善梁言。其所出經文多隱質。共僧伽婆羅於楊都譯。阿育王經十卷孔雀王陀羅尼經二卷文殊師利問經二卷度一切諸佛境界智嚴經菩薩藏經文殊師利所說般若波羅蜜經舍利弗陀羅尼經八吉祥經十法經解脫道論一十三卷阿育王傳五卷右一十一部。合三十八卷。正觀寺扶南沙門僧伽婆羅。梁言僧養。亦云僧鎧。幼而頴悟。十五出家。偏學阿毘曇心。具足已後廣習律藏。聞齊國弘法。隨舶至都。住正觀寺。為求那跋摩弟子。復從跋陀研精方等博涉多通。乃解數國書語。值齊氏季末道教陵夷。婆羅靜潔身心外絕交故。大梁御㝢搜訪術能。以天監五年被勅徵召於楊都壽光殿及正觀寺占雲館三處。譯上件經。其本並是曼陀羅。從扶南國齎來獻上。陀終沒後。羅專事翻。勅令沙門寶唱慧超僧智法雲及袁曇允等筆受。天子禮接甚厚。道俗改觀。婆羅不畜私財。以其嚫施成立住寺。太尉臨川王所重。優婁頻經右一卷。唱錄直云。天監十五年木道賢獻上。更不辯由委。大乘頂王經右一部。武帝世大同年。優禪尼國王子月婆首那。梁言高空。辭齊入梁。仍被留住。因譯此經。金光明經七卷彌勒下生經仁王般若經十七地論五卷大乘起信論中論如實論十八部論本有無論三世分別論金光明疏十三卷仁王般若疏六卷起信論疏二卷中論疏二卷九識義記二卷轉法輪義右一十六部。合四十六卷。武帝末世至承聖年。西天竺優禪尼國三藏法師波羅末陀。梁言真諦。遠聞簫主菩薩行化。搜選名匠軌範聖賢。懷寶本邦來適斯土。所齎經論樹葉梵文。凡三百四十夾。若具足翻。應得二萬餘卷。多是震旦先所未傳。屬梁季崩離不果宣吐。遇緣所出略說如前後之所翻。復顯陳錄載序。其事多在曹毘三藏傳文。長房曰。僧祐云。道由人弘法待緣顯。信哉。昔有人有法無緣不值時。今遇良時好緣而闕人無法。蒼生可愍。良足悲夫。眾經要抄一部并目錄八十八卷右一部。天監七年十一月。帝以法海浩博淺識窺尋卒難該究。因勅莊嚴寺沙門釋僧旻等。於定林上寺緝撰此部。到八年夏四月方了。見寶唱錄。華林佛殿眾經目錄四卷右一錄。天監十四年。勅安樂寺沙門釋僧紹。略取祐三藏集記目錄分為四色。餘增減之。見寶唱錄。經律異相一部并目錄五十五卷名僧傳并序目三十一卷眾經飯供聖僧法五卷眾經目錄四卷眾經護國鬼神名錄三卷眾經諸佛名三卷眾經擁護國土諸龍王名錄三卷眾經懺悔滅罪法三卷出要律儀二十卷右九部合一百二十七卷。帝以國土調適住持無諸災障。上資三寶。中賴四天。下藉龍王眾神祐助。如是種種世間蒼生始獲安樂雖具有文散在經論。急要究尋難得備覩。故天監中頻年降勅。令莊嚴寺沙門釋寶唱等總撰集錄以備要須。或建福攘災。或禮懺除障。或饗神鬼。或祭龍王。諸所祈求帝必親覽。指事祠禱訖多感靈。所以五十年間兆民荷賴緣斯力也。大般涅槃子注經七十二卷右一部。天監年初。建元寺沙門釋法朗注。見寶唱錄。摩訶般若波羅蜜子注經五十卷右一部。武帝蕭衍。年三十七即位。在位四十九年。年八十六。帝以庭蔭早傾常懷哀感。每歎曰。雖有四海之尊。無以得申罔極。故留心釋典。以八部般若是十方三世諸佛之母能消除災障蕩滌煩勞。故採眾經躬述注解。又親講讀。冀藉茲勝福望得展思慕。頻奉代捨身時。地為之震。相繼齋講不斷法輪。於鍾山起大愛敬寺。青溪起智度寺。臺內立至敬殿。景陽臺立七廟室。月再過設淨饌。每至展拜及宗廟蒸甞。未曾不涕泗滂沱哀感。左右預從者莫不掩淚。普通八年造同泰寺。成樓閣殿臺房廊。綺飾陵雲九級。麗巍永寧開大通門對同泰寺。因號大通。元年三月六日大駕每親臨幸寺禮懺。雖億兆務殷。而卷不輟手。披覽內外經論典。墳恒以達曙。自禮記古文周書左傳老莊諸子論語孝經。往哲未詳前儒所滯。悉皆訓釋。國學生數有限兼。又隔以貴賤。帝每欲招來後進備斯善誘。故別置立五館博士以引寒俊。致孔釋二門欝然森茂。前後有集百二十卷。著通史書苑等數千卷。年事雖尊自強不息。未明求衣坐以待旦。五更便出外殿秉燭而省萬機。流恩獄市多所弘恕。其有應羅重憲不可矜原。改容久之焚香念佛。然後下勅。悲愍黎元慈惻若是。察姦擿伏有若通神。自非享宴不聽音樂。後宮妃嬪並無羅綺。內殿小寢衣衾率素。布被莞席草履葛巾。無餘服玩。天監中便血味備斷。日唯一食。食止菜蔬。蜀獻芋蒻。噉之覺美。曰與肉何異。勅復禁之。帝王能然。信不思議菩薩君也。般若抄十二卷右天監十六年。勅靈根寺沙門釋慧令撰。見寶唱錄。高僧傳十四卷右一部。武帝世。會稽嘉祥寺沙門釋慧皎撰。皎學通內外善講經律。著涅槃義十卷梵網戒等疏。盛行世。為時所軌。成實論類抄二十卷右天監年。優婆塞袁曇允撰。與齊文宣抄經相似。亦見唱錄。法寶集二百卷右一部。簡文帝蕭綱在儲宮日。躬覽內經指撝科域。令諸學士編寫結連。成此部卷。以類相從。有同華林遍略。惰學者有省過半之功。義林八十卷右一部。並大通年。勅開善寺沙門釋智藏等二十大德撰。但諸經論有義例處。悉錄相從以類聚之。譬同世林無事不植。每大法會帝必親覽以觀講論。賓主往還理致途趣。如指掌也。內典博要三十卷右一部。湘東王記室虞孝敬撰。該羅經論所有要事備皆收錄。頗同皇覽類苑之流。敬後出家。改名慧命。入關亦更有著述云。然此博要亦是內學群部之要徑也。元氏之先。北代雲中虜也。世為豪傑。南去定襄四千餘里。案梁湘東王繹貢職圖云。本姓托跋鮮卑胡人也。西晉之亂有托跋廬。出居晉樓煩地。晉即封為代王。於後部落分散經六十餘年至廬孫拾翼鞬。或言涉珪魏史云。即道武皇帝魏之太祖也。改號神瑞元年。當晉孝武太元元年也。出據朔州東三百里築城立邑。號為恒安之都。為符秦護軍堅敗。後乃即真號生知信佛興建太寺。恒安郊西大谷石壁。皆鑿為窟。高餘十丈。東西三十里。櫛比相連其數眾矣。谷東石碑見在。紀其功績。不可以算也。其碑略云。自魏國所統貲賦並成石龕。故其規度宏遠。所以神功逾久而不朽也。至第三主太武帝。伏釐世。信納邪言毀壞佛法誅僧破寺。涉歷七年惡疾災身薨。後還復四主在北。至孝文帝宏世遷京洛陽。改姓稱元。去胡衣服冠冕絕虜語尊華風。手制文章談述雅誥。聖天子也。至孝明帝熙平元年。靈太后胡氏造永寧寺。起九層木浮圖。高九十丈。上有寶剎。復高十丈。去地千尺。離京百里。即遙見之。初欲築基掘至黃泉下。得金像三十二軀。太后信為崇法之祥徵也。是以營造窮極世工。剎上金寶。瓶容二十五石。寶瓶下有承露金盤。一十一重。周匝輪郭皆垂金鐸。復有鐵鎖四道。引剎向浮圖角。四角鎖上亦有金鐸。大小皆如一石甕浮圖九級角角皆懸金銅鈴鐸。合上下有百三十鐸。浮圖四面別各有三門六牕。並皆朱漆。扇上各有五行金鈴。其十二門二十四扇。合有五千四百枚鈴。鈴下復鏤金鐶鋪首。窮造製之巧。極土木之工。庶人子來匪日而作。佛事精妙不可思議。繡柱金鋪駭人心目。至於秋月永夜高風。寶鐸和鳴聲響十里佛殿一所。形如太極。中有丈八金像一軀。等身金像十軀。編真珠像三軀。金織成像五軀。玉像二軀。作工奇巧冠於當世。僧房樓觀一千餘間。雕梁粉壁青瑣綺疎。難得而言。栝柏椿松扶疎簷霤。叢竹香草布護階庭。是以常景製寺碑云。須彌寶殿兜率淨宮。莫尚於斯是也。外國所獻神異經像。皆在此寺。寺之牆院皆施短椽。以瓦覆之。狀若宮牆。寺之四面各開一門。其正南門有三重樓。通三閣道。去地二十丈形製似今端門。圖以雲氣畫彩仙靈。列錢青鎖赫奕華麗。夾門兩傍有四力士四師子。飾以金碧加之珠玉。莊嚴煥炳世所未聞。東西兩門悉亦如之。所可異者。唯樓兩重北門一道。上不施屋。似烏頭門。其四門外皆樹青槐。亘以淥水。京邑行人多庇其下。路斷車蓋。非由淹雲之潤。清風送涼。豈藉合歡之發。而供養具與祇園等。四事給施七百梵僧。菩提流支為譯經首也。勅遣李廓撰經錄云。至永熙主遷入關中。因西東南北四魏。合一十六帝。歷一百六十一年。派入周齊。依撿道俗一十四人。所出經論傳錄等。總八十七部。合三百二卷。為後魏三代之經錄云。北臺沙門釋曇曜沙門釋曇靜沙門吉迦夜沙門釋曇辯南京沙門曇摩流支沙門釋法場沙門菩提流支沙門勒那摩提沙門佛陀扇多鄴都婆羅門瞿曇般若流支王子月婆首那期城郡守楊衒之清信士李廓沙門達摩菩提元魏北臺淨度三昧經付法藏傳四卷右二部合五卷。宋文帝元嘉二十三年丙戌。是北魏太平真君七年。太武皇帝信任崔晧邪佞諂諛。崇重𡨥謙號為天師。殘害釋種毀破浮圖。至庚寅年太武遭疾。方始感悟。兼有白足禪師。來相啟發生愧悔心。即誅崔晧到壬辰歲太武帝崩。孫文成立。即起浮圖。毀經七年還興三寶。至和平三年。詔玄統沙門釋曇曜。慨前陵廢欣今載興。故於北臺石窟寺集諸僧眾。譯諸傳經流通後賢。使法藏住持無絕。提謂波利經二卷右宋孝武世。元魏沙門釋曇靖。於北臺撰。見其文云。東方太山。漢言代岳。陰陽交代。故云代岳。於魏世出。只應言魏言。乃曰漢言。不辨時代一妄。太山即此方言。乃以代岳譯之。兩語相翻不識梵魏二妄。其例甚多。不可具述。備在兩卷經文舊錄別載。有提謂經一卷。與諸經語同。但靖加足五方五行用石糅金疑成疑耳。今以一卷成者為定。雜寶藏經十三卷付法藏因緣傳二卷稱揚諸佛經三卷大方廣菩薩地經方便心論二卷右五部二十五卷。宋明帝世。西域沙門吉迦夜魏言何事。延興二年。為沙門統釋曇曜於北臺重譯。劉孝摽筆受。見道慧宋齊錄。寶車菩薩經右齊武帝世。元魏淮州沙門釋曇辯出。後青州沙門道侍改治。訪無梵本世多注為疑。見三藏集記及諸別錄。信力入印門經五卷如來入一切佛境界經二卷金色王經右三部合八卷。齊梁間。南天竺國三藏法師曇摩流支。魏云法希。於雒陽為宣武帝譯。沙門道寶筆受。辯意長者子所問經右梁武帝世。天監年中。元魏沙門釋法場於雒陽出。見沙門法上錄。佛名經一十二卷入楞伽經一十卷大薩遮尼乾子受記經十卷法集經八卷勝思惟梵天所問經六卷深密解脫經五卷奮迅王問經二卷不增不減經二卷金剛般若波羅蜜經差摩波帝受記經佛語經不必定入印經無字寶篋經大方等修多羅經彌勒菩薩所問經第一義法勝經迦耶頂經文殊師利巡行經一切法高王經護諸童子陀羅尼經謗佛經十地經論一十二卷勝思惟經論一十卷彌勒菩薩所問經一十卷寶積經論四卷實性論四卷金剛般若經論三卷順中論二卷妙法蓮華經論二卷伽耶頂經論二卷三具足經論無量壽優波提舍經論寶髻菩薩四法論轉法輪經十二因緣論百字論破外道四宗論破外道涅槃論譯眾經論目錄右三十九部。合一百二十七卷。梁武帝世。北天竺國三藏法師菩提流支。魏言道希。從魏永平二年至天平年。其間凡歷二十餘載。在洛及鄴譯。李廓錄稱。三藏法師房內。婆羅門經論本可有萬夾。所翻經論筆受草本。滿一間屋。然其慧解與勒那相亞。而神悟聰敏洞善方言兼工雜術。甞坐井口澡瓶內空。弟子未來無人汲水。三藏乃操柳枝聊撝井口。密心誦呪纔始數遍。泉遂湧上平至井脣。三藏即鉢盌酌用。傍僧見之並歎稱聖。法師曰。斯是術法耳外國共行。此方不習乃言是聖。懼惑於世。遂祕雜法云。毘耶娑問經二卷十地經論一十二卷究竟一乘寶性論四卷寶積經論四卷法華經論龍樹菩薩和香方右六部。合二十四卷。梁武帝世。中天竺國三藏法師勒那摩提。或云婆提。魏言寶意。正始五年來在洛陽殿內譯。初菩提流支助傳。後相爭別譯。沙門僧朗覺意侍中崔光等筆受金剛上味陀羅尼經。如來師子吼經轉有經十法經銀色女經正法恭敬經無畏德女經無字寶篋經阿難多目佉尼訶離陀羅尼經攝大乘論二卷右一十部。合一十一卷。梁武帝世。北天竺國三藏法師佛陀扇多。魏言覺定。從正光六年至元象二年。於洛陽白馬寺及鄴都金花寺譯。鄴都元魏正法念處經七十卷聖善住意天子所問經三卷八佛名經金色王經無垢女經無垢優婆夷問經寶意猫兒經菩薩四法經解脫戒本犢子道人問論迴諍論業成就論唯識無境界論伊迦輸盧迦論右一十四部。合八十五卷。梁武帝世。東魏南天竺國波羅奈城婆羅門瞿曇般若流支。魏言智希。從元象初至興和末。在鄴城譯。時有菩提流支。雖復前後亦同出經。而眾錄目相傳抄寫去上菩提及般若字。唯云流支譯。不知是何流支。迄今群錄交涉相參。謬濫相入難得詳定。後賢博採幸願討之。僧伽吒經四卷大迦葉經二卷頻婆娑羅王問佛供養經右三部七卷。梁武帝世。東魏中天竺優禪尼國王子月婆首那。魏言高空。於鄴城譯。昉筆受。雒陽地伽藍記五卷右期城郡守揚衒之撰。其序云。三墳五典之說。九流百氏之言。並理在人區而義非天外。至於一乘二諦之源。六通三達之旨。西域備詳東土靡記。自項日感夢滿月流光。陽門飾毫眉之像。涼臺圖紺髮之形。爾來奔競其風遂廣。至於晉室永嘉唯有寺四十二所。皇魏受圖光宅嵩洛。篤信彌繁法教逾盛。王侯貴臣。棄象馬如脫屣。庶士豪家。捨資財若遺跡。於是招提櫛批寶塔駢羅云云。京城內凡有一千餘寺。並選摘祥異以注述云。眾經錄目右梁武帝世。雒陽清信士李廓。魏永平年奉勅撰。廓通內外學。注述經錄。甚有條貫。大涅槃論一卷右撿唐前錄云。達摩菩提譯。不顯帝代。疑故附此。元魏將季其祚分崩。肅宋孝明崇信佛理。太后胡氏親臨國政。一紀之內天下晏然。及帝之崩。梟鏡相及。爾朱榮死於內殿。吐萬仁擒帝晉陽。高歡承釁。破爾朱於鄴下。宇文接亂。翊平陽於關內。歡乃燒洛宮殿殄絕帝圖。建號天平。徙都北鄴。一十七載扶翼魏室。梁太清三年。武帝既崩。高歡先殞。世子澄襲。相又殂。魏之靜帝乃禪位於高洋。即相王之第三子也。世族武川神用卓詭。愚智混迹賢聖亂倫。建號天保。仍都鄴下。王四瀆之三。統九州之五。誅滅李老。其流出家道士抗者。勅令深剃。遂斬之。於是並歸佛法。十年之中佛法大盛。僧二百餘萬。寺出四十千。並通弘護中興大法。相承六主。二十八年。為周所滅。譯人道俗二頭。出經論八部。五十三卷。為高齊錄云。沙門那連耶舍優婆塞萬天懿菩薩見實三昧經十四卷月藏經一十二經月燈三昧經一十卷大悲經五卷須彌藏經二卷然燈經法勝阿毘曇論七卷右七部。五十二卷。周明帝世。高齊沙門統北天竺烏場國三藏法師那連提耶舍。齊言尊稱。於鄴城譯。昭玄沙門都瞿曇般若流支長子。達摩闍那。齊言法智。傳語。尊勝菩薩所問經右周武帝世。高齊居士萬天懿於鄴城譯。懿元是鮮卑。姓萬俟氏。少而出家師事婆羅門。甚聰哲善梵書語。工呪術醫方。故預翻譯焉。後周陳朝隋朝皇朝世襲亂離魏晉更󰊉。各陳正朔互指偽朝。仁義可日銷罄。德行是稱凋殞。仍自諸代國史昌言我是彼非。斯則一是一非。一政一虐。都難愜當。誰敢籌之。故北魏以江表為島夷。南晉以河內為獯鬻。周承魏運魏接晉基。餘則偏王無所依據。而宋齊梁陳之日自有司存。國亡帝落。遂即從諸筆削。可不然乎。周之先祖宇文覺者。即西魏大丞相黑泰之世子也。泰舉高陽王為魏帝西遷長安。改衣幡為皂色。號大統元年。一十八載改年。廢帝立。魏齊王四年而薨。覺承魏禪。當年被廢。立弟毓為帝。四年而崩。立弟邕為帝。太祖第三子也。開闊大度統御群小。立十二年殺叔大塚宰晉國公護父子十人大臣六家。改元建德。至三年內納道士張賓妖倿云。佛法於國不祥。遂滅除之。至建德六年。東平齊國又殄前代數百年來公私寺塔。掃地除盡。融刮聖容焚燒經典。八州佛寺出四十千。盡賜王公三方釋之減三百萬還歸編戶。帝以為大周一統天下無事也。志高慮遠。改元宣政。五月而崩。太子贇立。殺齊王父子八人。改元大成。二月立子衍為太子。禪位與之。改元大象。自號天元皇帝。立四皇后。威儀服飾倍多於古。大象二年五月。天元崩。子衍立。正月一日改元大定。二月禪位於隋周。凡五帝。二十五年。治於長安。傳譯沙門一十一人。所出經論天文要等。三十二部合一百四卷。為後周經錄云。沙門釋曇顯沙門攘那跋陀沙門達摩留支沙門闥那耶舍沙門耶舍崛多沙門闍那崛多沙門釋僧勔沙門釋慧善沙門釋亡名沙門釋靜藹沙門釋道安周眾經要二十二卷一百二十法門右二部二十三卷。魏丞相王。宇文黑泰興隆釋典崇重大乘。雖攝萬機恒闡三寶。第內每常供百法師。尋討經論講摩訶衍。遂命沙門釋曇顯等。依大乘經撰菩薩藏眾經要及一百二十法門。始從佛性終至融門。而開講時即恒宣述。永為常則。以代先舊五時教迹。迄今流行山東江南。雖稱學海軌儀揩則更莫是過。乃至香火梵音禮拜嘆佛。悉是其內。每事徵覈領綱有據。五明論右明帝世。波頭摩國三藏律師攘那跋陀羅。周言智賢。共闍那耶舍於長安舊城婆伽寺譯。耶舍崛多闍那崛多等傳譯。沙門智𬿑筆受。婆羅門天文二十卷右武帝世。摩勒國。沙門達摩流支。周言法希。為大塚宰晉蕩公宇文護譯。定意天子所問經五卷寶積經三卷如來智不思議經三卷大乘同性經四卷佛頂呪經并功能大雲輪經請雨品第一百右六部一十七卷。武帝世。摩伽陀國三藏禪師闍那耶舍。周言藏稱。共二弟子耶舍崛多闍那崛多等。為大塚宰晉蕩公宇文護。於長安舊城四天王寺譯。柱國平陽公侯伏壽為總監撿挍。金光明經更廣壽量大辯陀羅尼五卷須跋陀羅因緣論二卷十一面觀世音呪并功能經右三部八卷。武帝世。優婆國三藏法師耶舍崛多。周言稱藏。共小同學闍那崛多。為大塚宰宇文護譯。金色仙人問經二卷妙法蓮華普門重誦偈種種雜呪經佛語經右四部。合五卷。武帝世。北天竺揵達國三藏法師闍那崛多。周言志德。於益州為總管上柱國譙王宇文儉譯。沙門圓明筆受。釋老子化胡傳十八條難道章右二卷。新州願果寺沙門釋僧勔撰。勔以像代邪正相參。季俗澆情易為趨競。未辯真偽更遞譽毀。今以十八條雖撿三科遣釋。則聖賢皎然凡俗見矣。其序略云。勔以老子與尹喜西度化胡出家。老子為說經戒。尹喜作佛教化。又稱是鬼谷先生撰。南山四晧注。未善尋者莫不信從。以為口實。異哉此傳。君子尚不可罔。況貶大聖乎。今誠尋此說。非直人世差錯。假託名字。亦乃言不及義翻辱老子。意者聖人君子不出此言。將是無識異道誇競佛法。託鬼谷四皓之名。附尹喜傳。後作此異論用迷凡俗。傳而不習。夫子不許。妄作者凶。老君所誡。此之巨患增長三塗。宜應純正救其此失。然教有內外。用生疑似。人有聖賢。多迷本迹。今考挍年月究尋人世。依內經外典。採摭群達誠言。區別真假。使一覽便見也。散花論八卷右楊州栖玄寺沙門釋慧善撰。善工毘曇學。以智度論。每引小乘以證成義善。故依文次第散釋。譬諸星月助朗太陽。猶如眾。花繽紛而散。故名散花論也。序略云。著述之體。貴言約而理豐。余頗悉諸今覼縷者。正由斯𨅊罕人諳練。是以觸義慇懃逢文指掌。詳覽君子想鑒鄙心焉。善太清季上江陵承聖。末入關在長安舊城崇華寺。柱國塚宰別供養。敷演法勝。迄于壽終。六十餘矣。至道論淳德論遣執論不殺論去是非論修空論影喻論法界寶人銘厭食相文僧崖菩薩傳韶法師傳驗善知識傳右十二卷。武帝世。沙門釋亡名著。名俗姓宗。諱闕殆。南陽人。為梁竟陵王友。曾不婚娶。梁敗出家。改名止蜀。齊王入京請將謁帝。以元非沙門欲逼令反俗。并遣少保蜀郡以別書勸喻。報書云。六不可。其後略云。沙門持戒心口相應。所列六條若有一誑。生則蒼天厭之靈神殛之。死則鐵鉗拔之融銅灌之。仰戴三光。行年六十。不欺暗室。況乃明世。且鄉邑殄喪宗戚衰亡。貧道何人獨堪長久。誠得收迹山中攝心塵外。支養殘命敦修慧業。此本志也。寄骸精舍乞食王城。稱力行道隨緣化物。此次願也。如其不爾。獨處丘壑安能憒憒久住閻浮地乎。有集十卷。文多清素語恒勸善。存質去華。見重於世。三寶集一十一卷右一部。武帝世。沙門釋靖藹依諸經論撰出。弘贊大乘光揚像代。錄佛法僧事。故云三寶集。藹後厭身。遂自捐命。其捨壽日。遺偈略云。一見身多過。二不能護法。三欲速見佛。早令身自在。法身自在已。在在諸趣中。隨有利益處。護法救眾生。又復業應盡。有為法皆然。三界皆無常。時來不自在。他殺及自死。終歸如是處。智者所不樂。應當如是思。眾緣既運湊。業盡於今日。凡三十餘偈。山壁樹葉血遍書已。然後捨命。二教論右一論。武帝世。既崇道法欲齊三教。時俗紛然異端競作。始以天和四年三月十五日。召集德僧名儒道士文武百官二千餘人。於大殿上帝昇御筵身自論義。欲齊三教。至二十日。復集論議。四月十五日如前集議。到二十五日。司隷大夫甄鸞上笑道論。至五月十日大集群臣評笑道論以為不可。即於殿庭以火焚之。至九月。沙門釋道安。慨時俗之昏蒙。遂纂斯二教論。以光至理。有一十二篇。以內外二教為本。道無別教攝入儒流。易之謙謙斯其徒也。故外論之本。古昔先王為教主也。仁義五常為教體也。孔丘述之亦非主也。是以外教之宗治身治國。盡於身代餘不有言。內教之本以佛為教主。除惑入正為教所歸。諸餘道俗贊述而已。是以內教之宗不以身為累本意存心惑。是稱內也。道教云。天下大患莫若有身。斯言同儒。故入外攝。故內外二教文理卓明。初帝重道而輕佛。欲除佛而存道。及覽安論無以抗之。遂二教俱除別立通道觀。簡二教諸人達解三教者。置員立學。著衣冠而登其門焉。餘如續高僧傳。有梁祚微禍難自作。魏末大臣侯景統御河南。因隙奔梁帝獨建議。納之封為河南王。乘寵亂階遂陷梁室。經於兩載乃稱尊號。梁湘東王先在荊峽。使大將王僧辯陳󰊉先等往平金陵。曾未旋踵。湘東為西魏所滅。僧辯為󰊉先所殺。擁兵稱王都於金陵。以姓為國。其先吳興長城人。代為甲族。形器異倫。長九尺二寸。鬚長三尺。垂手過膝。神明高放眾所推重。及臨大寶。復故梁基舊建業都七百餘寺。侯景焚爇餘者無幾。陳祖興祚皆備修補。翻譯新經講通舊論。不謝前軌。自創國太平元年。至降主叔寶禎明三年。合五帝。三十三年。其二十四年與周同政。其九年與隋同政。所降之年。即隋開皇九年也。傳釋道俗三人。所出經傳論疏等。合五十部。總二百四十七卷。為陳朝經錄云。沙門俱那羅陀王子月婆首那沙門須菩提佛阿毘曇經九卷無上依經二卷解節經金剛般若波羅蜜經廣義法門經僧澁多律修禪定經俱舍釋論二十二卷俱舍論本一十六卷攝大乘論一十五卷立世阿毘曇一十卷佛性論四卷四諦論四卷僧佉論三卷攝大乘論本三卷大空論三卷中邊分別論三卷金七十論三卷俱舍論偈金剛般若論律二十二明了論大般涅槃經論遺教論三無性論反質論墮負論求那摩底隨相論寶行王正論成就三乘論正說道理論意業論執異部論佛阿毘曇起信論解捲論思塵論唯識論文義合一卷正論釋義五卷佛性義三卷禪定義俱舍論疏六十卷金剛般若疏合一十一卷十八部論疏一十卷解節經疏四卷無上依經疏四卷如實論疏三卷四諦論疏三卷破我論疏隨相論中十六諦疏婆藪盤豆傳一卷眾經通序二卷翻外國語七卷右四十八部。合二百三十二卷。周武帝世。西天竺優禪尼國三藏法師拘那羅陀。陳言親依。又別云真諦。起陳氏永定元年丙子。至大建初己丑。凡十四年。既懷道遊方隨所在便譯。並見曹毘三藏曆傳云。闍梨太建元年正月十一日午時遷化。年七十一遺文並付神足弟子智休。領受三藏寺沙門法海。來集闍梨文本已成部軸。云闍梨外國經論並是多羅樹葉書。凡有二百四十縛。若依陳紙墨翻。應得二萬餘卷。今之所譯止是數縛多羅葉書。已得六百餘卷。通及梁代減三百卷。是知佛法大海不可思議。其梵本華嚴涅槃金光明將來。建康已外多在嶺南廣州制旨王園二寺。冀不思議弘法大士。將來共尋。庶令法燈傳照不隱輝於海隅。勝天王般若波羅蜜經七卷右周武世。月婆首那者。生知俊朗。自魏達齊。之梁逮陳。世學佛經尤精義理。洞曉音韻兼善方言。那先在鄴。齊受魏禪。諸有蕃客去留任情。那請還鄉。路經江左。因爾遂被梁武帝留。勅總監知外國使命。太清二年。忽遇于闐婆羅門僧求那跋陀。陳言德賢。有勝天王般若梵本。那因祈請。乞願弘宣。求那跋陀嘉其雅操。壑然授與。那得保持以為希遇。屬侯景亂未暇及翻。携負西東諷持供養。到陳天嘉乙酉之歲。始於江州興業伽藍方果譯出。沙門智昕筆受。陳文凡六十日。江州刺史儀同黃法󱮣為檀越。僧正沙門釋慧恭三學德僧監掌始末具經後序。不廣煩述。那雖一身而備經涉歷。魏齊梁陳相繼宣譯。大乘寶雲經八卷右周武。扶南國沙門須菩提。陳言善吉。於揚都城內至敬寺為陳主譯。見一乘寺藏。眾經目錄天命有隋膺斯五運。帝圖榮祐宅此九州。所以誕育之初神光洞發。君臨已後靈瑞競臻。故使天兆龜文水浮五色。地開泉醴山響萬年。雲慶露甘珠明石變。聾聞瞽視瘖語躄行。禽獸見非常之祥。草木呈難紀之瑞。是知昔聞七寶匪局金輪。今則神異四時偏和玉燭。往以赤若之歲。黃屋馭宸。土制水行興廢毀之佛日。火乘木運。啟嘉號於開皇。高祖以周靖帝大定二年。黃龍降於舊地。卿雲見於城上。二月十三日。周以帝祚歸禪在隋。景命既臨服黃替皂。廢周六官依漢五省。佛日還曜法水潛通。其冬有前周沙門。齎西域梵文二百餘部。膺期而至。下勅所司訪人令譯。開皇二年仲春之月。便就翻傳。季夏詔曰。殷之五遷恐民盡死。是則以吉凶之土。制短長之命。謀新去故。如農望秋龍首之山。川原秀麗卉木滋阜。宜建都邑定鼎之基。永固無窮之業。在茲可城。城曰大興城。殿曰大興殿。門曰大興門。縣曰大興縣。園曰大興園。寺曰大興善。三寶慈化自此而興。萬國仁風緣斯遠大。伽藍欝峙法宇交臨。開士肩聯真心接踵。及仁壽啟號寶塔是興。百有餘州皆陳靈應。于斯時也。四海靜浪九服無塵。大度僧尼將三十萬。崇緝寺宇向有五千。翻譯道俗十有九人。所出經部垂五百卷。煬帝嗣錄。卜宅東都。仍於洛。濱上林園置翻經館。四事供養無乏歲時。翻度新經備如別錄。今總一朝兩代三十七年。道俗二十餘人。所出經論傳法等。合九十部。五百一十五卷。結為前隋傳錄如左。京師洋川郡守曇法智沙門毘尼多流支沙門那連提耶舍沙門釋僧就沙門闍那崛多沙門釋法上沙門釋靈裕沙門釋信行沙門釋法經沙門釋寶貴沙門釋僧粲沙門釋僧琨沙門釋道正沙門釋彥琮沙門釋慧影廣州司馬郭誼儒林郎侯君素晉府祭酒徐同卿翻經學士劉憑翻經學士成都費長房勅有司撰眾經法式東都沙門達摩笈多沙門釋明則沙門釋行矩大隋業報差別經右一部。元魏世。婆羅門優婆塞瞿曇般若流支長子達摩般若。隋言法智。門世已來相傳翻譯。高齊之季為昭玄都。齊國既平佛法同毀。智因僧職轉任俗官。再授洋州洋川郡守。大隋受禪梵牒即來。勅召智還使掌參譯。於大興善寺翻出。智既妙善隋梵二言。執本自翻無勞傳語。大興善寺沙門成都釋智鉉筆受。文詞銓序義理日嚴寺沙門趙郡釋彥琮制序。象頭精舍經大乘方廣總持經右二部。北天竺烏場國三藏法師毘尼多流支。隋言滅喜。既不遠五百由旬。振錫巡方來觀盛化至止。便於大興善寺譯出。給事李道寶般若流支次子曇皮二人傳語。大興善沙門釋法纂筆受。為隋言并整文義。沙門彥琮並製序。大方等日藏經十五卷力莊嚴三昧經三卷大莊嚴法門經二卷德護長者經二卷蓮華面經二卷大雲輪請雨經二卷牢固女經百佛名經右八部。二十八卷。北天竺烏場國三藏法師高齊昭玄統那連提耶舍。隋言尊稱譯。舍少出家五天遊四。大小諸國經六十餘。但是釋迦勝迹處所無不必踐。既窮南海還反北天。復之茹茹逢彼國破。因入鄴都。正值文宣。時始四十。舍之骨梗頗異等倫。緣是文宣偏所待遇。籍甚既著理此統焉。時亦出經論備齊世錄。齊被周滅。仍憩漳濱。開皇元年新經至止。勅使追召。二年七月傳送到京。見勞慇懃。即勅安處大興善寺。給以上供為法重人。其年季冬就于翻譯。沙門僧琛明芬給事李道寶學士曇皮等。僧俗四人更遞度語。京城大德昭玄統沙門曇延昭玄都大興善寺主沙門靈藏等。二十餘德。監掌始末。至五年十月勘挍訖了。舍九十餘矣。至九年而卒。有別傳。所譯之經。並沙門彥琮製序。新合大集經六十卷右招提寺沙門釋僧就。開皇六年新合。長房錄云。就少出家專寶坊學依如梵本。此大集經凡十萬偈。若具足出。可三百卷。見今譯經。崛多三藏口每說云。于填東南二千餘里。有遮拘迦國。彼王純信敬重大乘。諸國名僧入其境者。並皆試練。若小乘學即遣不留。摩訶衍人請停供養。王宮自有摩訶般若大集華嚴三部大經。並十萬偈。王躬受持親執鍵鑰。轉讀則開。香花供養。又道場內種種莊嚴眾寶備具。普懸諸雜時非時果。誘諸小王令入禮拜。彼土又稱。此國東南二十餘里。有山甚險。其內安置大集華嚴方等寶積楞迦方廣舍利弗陀羅尼花聚陀羅尼都薩羅藏摩訶般若八部般若大雲經等。凡十二部。皆十萬偈。國法相傳防護守視。兼云有三滅定羅漢。在彼山窟寂禪冥衛。半月一月或有僧往山為羅漢淨髮。信哉神力。固當實焉。鬚髮剃還生。入滅定不動。難思議福地。獲此寶任持。所冀。今來明王叡主種賢紹聖。弘法化君寫以宣流。所統之內聞善尚傳。故因敘載。然去聖將遠。凡識漸昏。不能總持。隨分撮寫。致來梵本部夾弗全。略至略翻廣來廣譯。緣是前哲支曇所翻及羅什所出。或二十七。或復三十。或三十一。卷軸匪定。就既宣揚。每恒嗟嘆。及覩耶舍高齊之世。出月藏經一十二卷。至今開皇復屬耶舍譯日藏經一十五卷。既並大集本舊品。內誠欣躍。即依合之成六十軸。就雖附入未善精比。有大興善寺沙門洪慶者。識度淵明。奉為皇后撿挍抄寫眾經兩藏。遂更正就所合。名題甚為整頓。又今見翻其聞尚有是大集分。略最都訖。應滿百卷。於本梵文三分將一。且夫土石末為細塵。無自持之力。及其結為坤阜。有生載之功。況條離株希盛榮。流捨源求廣潤。而可得乎。我隋皇帝之挺生也。應天時順地理。九州離隔出三百年。十萬偈分將踰千祀。散經還聚。聚光大集之文。別壞遂通。通顯大興之國。非夫位握金輪化弘方等。先皇前帝開疆闡法。其孰並斯焉。佛本行集經六十卷法炬陀羅尼經二十卷威德陀羅尼經二十卷諸佛護念經十卷五千五百佛名經八卷大集賢護菩薩經六卷聖善住天子所問經四卷觀察諸法行經四卷四童子經三卷諸法本無經三卷虛空孕菩薩經二卷大方等大雲請雨經月上女經二卷善思童子經二卷無所有菩薩經四卷移識經二卷譬喻王經二卷護國菩薩經二卷發覺淨心經二卷一向出生菩薩經佛華嚴入如來不思議境界經二卷大威燈仙人問疑經文殊尸利行經東方最勝燈王如來經八佛名號經希有挍量功德經善恭敬師經如來方便善巧呪經不空羂索觀世音心呪經十二佛名神呪除障滅罪經金剛場陀羅尼經諸法最上王經入法界經商主天子問經出生菩提經金光明經囑累品銀主品大乘三聚懺悔經右三十七部。合一百七十六卷。北天竺犍達國三藏法師闍那崛多。隋言至德。又云佛德。周明帝世。武成年初。共同學耶舍崛多。隨本師至摩伽陀國三藏禪師闍那耶舍。齎經入國。師徒同學悉習方言。二十餘年。崛多最善。周世在京及往蜀地。隨處並皆宣譯新經。或接先闕文義咸允。時遭魔難世迫王威。建德三年逢毀二教。夏之七眾俱俗一衣。崛多師徒亦被誘逼。既元結契捐命遊方。弗憚苦辛弘化為業。值法陵滅遂爽本心。既是梵人不從華服。秉古志節乞求返邦。國家依聽以禮放遣。我脂那者。實是閻浮之陸海也。為諸遐裔殊服異形咸所奔湊。其非樂土。寧感致斯慕化而來。來者容納。思鄉欲去。去者不違。還向北天。路經突厥。遇值中面。他鉢可汗。慇重請留。因往復日。周有成壞。勞師去還。此無廢興。幸安意住。資給供養當使稱心。遂爾併停十有餘載。師及同學悉彼先殂。唯多獨在。時屬相州沙門寶暹道邃智周僧威法寶僧曇智照僧律等十有一人。以齊武平六年。相結西遊。往還七載。凡得梵經二百六十部。迴到突厥。聞周滅齊併毀佛法。進無所歸退則不可。遷延彼國遂逢志德。如渴值飲若暗遇明。仍共尋閱所得新經請翻名題勘舊錄目。頻覺巧便。有殊前人律等內誠各私慶幸。獲寶遇匠得不虛行。同誓焚香共契宣譯。大隋受禪佛法即興。周等齎經先來應運。開皇元年季冬屆止。勅旨付司訪人令翻。崛多四年方果入國。處處興善將事弘宣。五年勅旨。即令崛多共婆羅門沙門若那竭多開府高恭恭息都督天奴和仁又婆羅毘舍達等道俗六人。令於內史內省翻梵古書及乾文等。于時廣濟寺。唯獨耶舍一人舍譯經。至七年別勅崛多。便兼翻經兩頭來往。到十二年翻書訖了。合得二百餘卷。進畢。爾時耶舍先已終亡。仍勅崛多專主翻譯。仍移法席就大興善。更召婆羅門沙門達摩笈多并遣高天奴高和仁兄弟等同翻。又增置十大德沙門。僧休法粲法經慧藏洪遵慧遠法纂僧暉明穆曇遷等。監掌始末銓定指歸。其十四部。本行集經。七十六卷。並是餘處。十一年前崛多自翻。沙門彥琮製序。皆是其十七部。法炬等八十九卷。十二年來在大興善寺禪堂內出。沙門笈多高天奴兄弟等助。沙門明穆沙門彥琮重對梵本再更覆勘整理文義。其外尚有九十餘部見在。續翻訖隨附錄。仰惟如來金口所唱。異類各蒙悟解。譬如日月耀天。迦葉阿難親承梵音結集布乎皮牒。猶如炬燭朗夜。後漢迄今國俗殊別。宣譯著在文言。狀如螢燈照室。所冀石火之繼太陽以影傳光。津液法流露潤含識。庶無斷絕。若論真偽本末。可得同年而比校哉。無所有菩薩經四卷護國菩薩經二卷佛華嚴入如來不思議境界經二卷大雲請雨經東方最勝燈王如來經大乘三聚懺悔經右六經十一卷。亦是崛多笈多二師於興善續出。長房錄闕名。今搜現入藏經有之。故附此第。增一數四十卷佛性論二卷眾經錄右三部。合四十三卷。相州前定國寺沙門釋法上撰。上戒山崇峻慧海幽深。德可軌人威能肅物。故魏齊世歷為統都。所部僧尼減三百萬。而上綱紀將四十年。當文宣時盛弘釋典。上總擔荷並得緝諧。內外闡揚黑白咸允。非斯柱石。孰此棟梁。景行既彰逸響遐被。致高句麗國大丞相王高德乃深。懷正信崇重大乘。欲以釋風被之海曲。然莫測法教始末緣由。自西徂東年世帝代。故從彼國件錄事條。遣僧義淵乘帆向鄴啟發未聞事條。略云。釋迦文佛入涅槃來。至今幾年。又在天竺經歷幾年。方到漢地初到何帝。年號是何。又齊陳國佛法誰先。從爾至今歷幾年帝。請乞具注。其十地智度地持金剛般若等諸論。本誰述作。著論緣起靈瑞所由。有傳紀不。謹錄諮審垂為釋疑。上答。佛以姬周昭王二十四年甲寅歲生。十九出家三十成道。當穆王二十四年癸未之歲。穆王聞西方有化人出。便即西入而竟不還。以此為驗。四十九年在世。滅度已來至今齊世武平七年丙申。凡一千四百六十五年。後漢明帝永平十年。經法初來。魏晉相傳至今。孫權赤烏年。康僧會適吳方弘教法。地持是阿僧佉比丘從彌勒菩薩受得其本。晉安帝隆安年。曇無讖為河西王沮渠蒙遜譯。摩訶衍論龍樹菩薩造。晉隆安年。鳩摩什婆至長安為姚興譯。十地論金剛般若論。並是僧佉弟婆藪槃豆造。至後魏宣武帝時。三藏法師菩提留支始翻。上答指訂由緣甚廣。今略舉要以示異同。而上所服素納袈裟一鉢三衣。外更無聚積。諸受請供感世利財。起一山寺。名為合水。山之極頂造彌勒堂。常願往生覲覩彌勒。四事供養百五十僧。齊破法湮。山寺弗毀。上私隱俗習業如常。常願殘年見三寶。復更一頂禮慈氏如來。業行既專精誠感徹。心如注石。遂屬開皇。至尊龍飛佛日還照。上果情願力疾服袈裟弟子扛輿昇山寺頂。合掌三禮彌勒世尊。右繞三周訖還山下。奄然而卒。九十餘矣。安民論十二卷陶神論十卷因果論二卷聖迹記二卷塔寺記經法東流記十法記僧尼制右八部。合三十卷。相州大慈寺沙門釋靈裕撰。裕即道憑法師之弟子也。軌師德量善守律儀。慧解鉤深見聞泓博。兼內外學為道俗歸。性愛傳燈情存著述。可謂篤識高行沙門也。觀裕安民陶神因果。意存宣通無上法寶。開皇十年追入見訖辭帝東返。十一年春厚禮放之。對根起行雜錄集三階位別錄集四卷右二部四十卷。真寂寺沙門釋信行撰。行魏人。少而落䰂。博綜群經。蘊獨見之明。顯高蹈之迹。與先舊德解行弗同。不全聲聞兼菩薩行。捨二百五十戒。居大僧下在沙彌上。門徒悉行方等結淨。投陀乞食。日止一飡。在道路行。無問男女率皆禮拜。欲似法華常不輕行。此亦萬衢之一術也。但人愛同惡異。緣之時復致譏此錄。誠並引經論正文。而其外題無定准的。雖曰對根起行幽隱。指體標榜於事少微。來哲儻詳幸知有據。開皇二十年勅斷不聽行相同箴勗。然其屬流廣海陸高之。眾經錄目七卷右開皇十四年。大興善寺沙門釋法經等二十大德奉勅撰。揚化寺沙門明穆。區域條分指蹤紘絡。日嚴寺沙門彥琮。覶縷緝維考挍同異。故表略云。總計眾經。合有二千五十七部。五千三百一十二卷。凡為七軸。但法經等既未盡三國經本挍驗同異。今唯且據十餘家錄聊簡可否。總標綱紀位為九錄。區分品類有四十二分九初六錄四十六分。略示經律三藏大小之殊。粗顯譯傳是非真偽之別。後之三錄集傳記注。前三分者。並是西域賢聖所撰。以非三藏正經故為別錄。後之三分。並是此方名德所修。雖不類西域所製。莫非毘贊正經發明宗教。光輝開進後學。故兼載焉。新合金光明經八卷右一部。大興善寺沙門釋寶貴。開皇十七年合。貴即周世道安神足。翫閱群典。見昔晉世沙門支敏度合兩支兩竺一白五家首楞嚴五本為一部作八卷。又合一支兩竺三家維摩三本為一部作五卷。今沙門僧就又合二讖羅什耶舍四家大集四本為一部作六十卷。諸此合經文義宛具。斯既先哲遺蹤。貴遂依承以為規矩。而金光明見有三本。初曇無讖譯四卷。其次崛多譯為五卷。又真諦譯復為七卷。其序果云。曇無讖法師稱。金光明經篇品闕漏。每尋文揣義謂此說有徵。而讐挍無指永懷寐寤。梁武皇帝愍三趣之輪迴。悼四生之漂沒。汎寶舟以救溺。秉慧炬以照迷。大同年中勅遣直後張汜等送扶南。獻使反國。仍請名僧及大乘諸論雜華經等。彼國乃屈西天竺優禪尼國三藏法師波羅末陀。梁言真諦。并齎經論。恭膺帝旨。法師遊歷諸國故在扶南。風神爽悟悠然自遠。群藏淵部罔不研究。太清元年始至京邑。引見殿內。武帝躬申頂禮。於寶雲殿供養。欲翻經論。寇羯憑陵大法斯舛國難夷謐。沙門僧隱始得諮稟法師譯經。經目果闕三身分別業障滅陀羅尼最淨地依空滿願等四品。全別成為七卷。今新來經二百六十部內。其間復有銀主陀羅尼品及囑累品。更請崛多三藏出。沙門彥琮重覆挍勘。故貴今合分為八卷。品部究足始自乎斯。文號經王義稱深妙。願言幽顯頂戴護持。十種大乘論右大興善寺沙門釋僧粲撰。俗姓孫氏。陳留人。少出家尚遊學江河南北靡所不經。關隴西東觸處皆履。涉歷三國備齊陳周。諸有法筵無不必踐。工難問善博尋。今為二十五眾第一摩訶衍匠。故著斯論光贊大乘。十種者。一無障礙。二者平等。三逆。四順。五接。六挫。七迷。八夢。九相即。十中道。引經論成文證據甚有軌轍。亦初學者巧方便門也。論場一部三十一卷右一部。大興善寺沙門成都釋僧琨集。琨即周世釋亡名之弟子。俗緣鄭氏。性沈審善音聲。今為二十五眾教讀經法主。搜括群經卷部連比。惟諸雜論篇軸參差引經說云。欲知智者意廣讀諸異論。緣是採摭先聖後賢所撰諸論。集為一部。稱曰論場。譬世園場則五果百穀。戲場則歌舞音聲。戰場則牟甲兵仗。道場則幡花寶蓋。種種莊嚴。今此論場譬同於彼。無事不有。披帙一閱俱覽百家。自利利人物我同益者也。凡聖六行法。右六部。凡四十餘卷。滄州逸沙門釋道正所撰。正頭陀為業。不隷名貫。悼時俗聲說。故撰茲行門。廣採群典布列名目。開皇中入京。僕射高頴重之。為建法筵談述行體。名德患其切教不許流布。正遂逃越人世埋名塵俗。不測其終。後收其遺文。恨相知之遠矣。達摩笈多傳四卷通極論辯教論辯正論通學論善財童子諸知識錄新譯經序合右六部。合十卷。日嚴寺沙門釋彥琮撰。琮俗緣李氏。趙郡柏仁人。世號衣冠門稱甲族。少而通敏才藻內融。識洞幽微情同水鏡。過物便曉事罕再詳。其論傳辭並皆精洽。通極者。破世諸儒不信因果。執於教迹好生異端。此論所宗佛理為極。辯教者。明釋教宣真孔教弘俗。論老子教不異俗儒。靈寶等經則非儒攝。通學者。勸誘世人遍師孔釋。令知外內備識俗真。善知識者。是大因緣登聖越凡。不因知識無由達到。此勸於人廣結知友。若善財焉。述釋道安智度論解二十四卷存廢論傷學論厭修論右四部。合二十七卷。舍衛寺沙門釋慧影撰。影俗緣江氏。巴西人。周世智度論師釋道安義解之神趾。傳燈注水繼踵法輪。述而不作弘摩訶衍。亦為二十五眾主。潛形寺宇汎志慧流。迹罕人間情。多物外。文鋒出口理窟入神。觀夫論興厥意可覩。傷學論者為除謗法之愆。存廢為防姦求之意。壓修令人改過服道者也。占察經二卷右一部。撿錄無目。經首題云。菩提登在外國譯似近代出。今諸藏內並寫流傳。而廣州有一僧。行塔懺法。以皮作二枚帖子。一書善字。一書惡字。令人擲之。得善者好。得惡者不好。又行自撲法。以為滅罪。而男女合雜。青州亦有一居士。同行此法。開皇十三年。有人告廣州官司。云是其妖。官司推問。其人引證云。塔懺法依占察經。自撲法依諸經中五體投地如太山崩。廣州司馬郭誼來向岐州。具狀聞奏。有勅不信占察經道理。令內史侍郎李元操共郭誼。就寶昌寺問諸大德沙門。法經等報云。占察經目錄無名及譯處。塔懺法與眾經復異。不可依行。下勅云。諸如此者不須流行。旌異傳二十卷右一部。相州秀才儒林郎侯君。素奉隋文勅撰。素名白。神思卓詭博綜玄儒。常居宰伯之右。以問幽極之略。故著茲傳用悟士俗。通命論兩卷右一部。晉王府祭酒徐同卿。以為儒教亦有三世因果之義。但以文言隱密理致幽微。先賢由來未所辯立。卿今備引經史正文會通運命歸於因果。意欲發顯儒教旨宗助佛宣揚。導達群品咸奔一趣。斯蓋博識能洞此玄云。外內傍通比挍數法右一部。翻經學士涇陽劉憑撰。憑內外學數術偏工。每以前代翻經算數比挍術法頗有不同。故為斯演。其序略云。世之道藝有淺有深。人之稟學有疎有密。故尋算之用也。則兼該大衍。其不思也。則致惑三隅。然華夏數法。自有三等之差。天竺所陳。何無異端之例。然先譯經並以大千稱為百億。言一由旬為四十里。依諸算計悉不相合。竊疑翻傳之日彼此異音。指麾之際於斯取失。故錄眾經算數之法與華夏相參。十十變之傍通對衍。庶擬翻譯之次執而辯惑。既參經語。故附此錄。開皇三寶錄一十五卷右一部。翻經學士成都費長房所撰。房本出家。周廢僧侶。及隋興復仍習白衣。時預參傳筆受詞義。以歷代群錄多唯編經。至於佛僧紀述蓋寡。乃撰三寶履歷帝年。始自周莊魯莊至於開皇末歲。首列甲子傍列眾經。翻譯時代附見綸綜。今所集錄據而本之。至於入藏瓦玉相謬。得在繁富失在覈通非無憑准未可偏削。眾經法式十卷右一部。開皇十五年。文帝勅令有司撰。初即依位辯而出之。奏聞在內。隋祖敬重教法無時可忘。所以自始登極終及大行。每日臨朝。於御床前。置列高座二所。一置經師令轉大乘。二置大德三人通三藏者。帝目覽萬機耳聆聲教。纔有喜怒經師潛默。帝曰。師何默耶。僧曰。見陛下責人不敢轉讀。帝曰。但讀。此臨御億兆喜怒尋常。不足致怪。乃是俗事何關佛法。樂聞佛言不敢違背。意願常聞耳。於經有疑隨藏問決。致有約文法式統明三學。條列有序聞于時俗。東都起世經十卷緣生經二卷藥師如來本願經攝大乘論釋十卷菩提資糧論六卷金剛般若論二卷緣生論大方等善住意天子所問經四卷大方等大集菩薩念佛三昧經十卷右前經論四十六卷。北天竺烏場國三藏達摩崛多。隋言法藏。不達鄉國來儀帝京。開皇仁壽並參傳譯。于時崛多控權令望居最。傳度梵隋時惟稱美。至於深義莫不反啟。斯人而容範滔然無涉世路。所以傳譯聲望抑己揚人。仁壽之末。崛多以緣他事流擯東越。笈多乘機專掌傳譯。大業三年東都伊始。煬帝於洛水南汭天津橋左置上林園立翻經館。遂移京師舊侶於新邑翻經。笈多相從羈縻而已。余以大業十年躬至其館。時琮師已往則上猶存。落漠風猷綴旒誰賞。尋爾離亂宗師殄絕。悲哉。福田論僧官論西域志十卷右諸論。並沙門釋彥琮所撰。琮名顯兩代參譯二朝。東都立館掌錄經典。煬帝著令僧拜俗官。琮不忍此著論陳列。前引東晉慧遠沙門不敬王者。後解維摩法華權宜非是化體。廣陳出處之迹。嚴陵周黨之徒。高竪三寶之儀。崇尚歸敬之本。文極該贍衢路顯然。近者龍朔之元下詔令尋此議。京官太半互有異同。余以論示毀謗攸息錄狀聞奏。下勅罷之。翻經法式論諸寺碎銘三卷右件論文。翻經沙門釋明則所撰。則本冀人。生知挺秀。文彩之盛聞于鄉曲。初未之齒也。及製覺觀寺碑。楚公揚素見而重之。追入京室預參傳譯。述作銘頌論序等。備于別集。序內法一卷內訓一卷右翻經沙門行矩所撰。矩即彥琮之猶子也。然以家風梵學故之此任。後召翻經。不久終世。不成其器云。聖人利見應籙在期。隋煬末齡天地同閉。鵄張鵲起蟻結蛇盤。人不聊生物無寧止。皇唐勃舉義動天心。四海廓清三寶雲搆。爰初武德之祀。迄今龍朔之元。天下大同四十餘載。高祖創基定業。太宗廓靜方維。今上垂拱巖廊方享無窮之祚度僧立寺廣事弘持翻譯新經備諸史錄總撮略此隨緣廣之。將用傳布未聞龜鏡今古。然則皇運之始天步猶難。薩舉直指於豳岐。王充擁甲於河洛。東西引寇各擅威雄。自餘偏裨蜂飛蝟峙。國家守本銳意誅除。至於佛理彌隆顧及。故高祖一代仍舊尊崇。至於翻譯未遑銓品。貞觀之始兵荐猶存。玁狁飲馬於渭涇。關輔寄食於樊汴。螟螣布野穀洛侵宮。文帝解網思政日旰忘食。瞻言寺塔務事經營。所以四方壁壘咸置伽藍。立碑表德以光帝業及天下清平思弘仁教。乃捨舊宅為興聖寺。為先妣立弘福寺。為東宮立慈恩寺。於昭陵立瑤臺寺。躬幸弘福手製疏文。垂泣對於僧徒。優言陳於肅敬。每下明勅監造有司。經像締搆畢存精妙。至於老宗鮮聞褒顯。時有波頗梵僧。帝所尊重迎入內殿優問頻仍。翻度新文天府供給。今上之嗣位也。信重逾隆。先皇別宮咸捨為寺。傳度法本更甚由來。有沙門玄奘。觀方遊國還返帝京。二帝欽承徵入宮闕。為製教序布所譯經。官供豐華于今不絕。故爰初貞觀迄於龍朔之年。三十餘祀。傳經道俗沙門。唐梵略有一十餘人。綴文筆受備如下列。所出經論記傳行法等。合一百餘部。一千五百餘卷。結為皇朝內典經錄。流之遠代永作揩摸。同軌光揚長存不朽。冀將來明哲乘此續修述三寶之神功。遍忍土而施化。弘千佛之成教。歷賢劫而無窮焉。沙門波羅頗蜜多沙門釋玄琬沙門釋法琳沙門釋慧淨典儀李師政沙門釋法雲沙門釋道宣沙門釋玄奘沙門釋彥琮沙門釋玄應沙門釋玄惲沙門釋玄範大集寶星經般若燈論大乘莊嚴論右三部三十八卷。西天竺國沙門波羅頗蜜多。唐言先智。以貞觀初年。齎梵葉本至止京輦。奏聞。乃勅左僕射房玄齡太府卿蕭璟給事杜正倫監護翻譯。又撰京邑大德沙門玄摸度語。沙門慧賾慧淨法琳綴文。沙門慧乘慧朗智首曇藏僧珍靈佳慧明法常僧辯等證義。于斯時也。大集梵文。將事廣傳陶津後代。而恨語由唐化弘匠不行致使梵寶無由分布。故十載之譯三部獻功。可悲深矣。三德論一卷入道方便門二卷鏡喻論無擬緣起一卷十種讀經儀無盡藏儀發戒緣起二卷法界圖并十不論禮佛儀式二卷右十部一十二卷。延興寺沙門釋玄琬所撰。琬道行純深慧學該洽。道俗所依像末域壍。以德聲高被。徵為皇太子戒師。晚以年尊脚疾乘輿而入內禁。太宗隆重文德深敬說法誘導上帝稱善。王臣百辟莫不奉其戒。誥然其弘護居心誘進成務。所以著論多門意存開化為本。又以法流東漸三被誅殘。雖後鳩拾不無紕紊。琬欲澄一文義該貫後賢。乃集達解名德三十餘人。親面綜括披尋詞理。經延歲序方乃究竟。即寫淨本以為法寶正則。故方隅道俗欲寫藏經。皆就傳本以為揩准。斯亦後代之僧傑。故能振此遺基。破邪論辯正論右二部一十卷。終南山龍田寺沙門釋法琳所造。琳本住荊楚。少參名匠宗猷教義達解玄儒。遊不擇方護法為任。往以武德之始。法門否塞飾詐之儔。過聞天聽。太史令傅奕乘便舉隙。奏上誹毀事一十餘條。意存逐僧貶佛。道士李少卿又上十異九迷論。道土劉進喜又上顯正論。皆塵黷佛法無取於時。京邑諸僧亦有抗論者。皆無可尚。於是釋教蒙塵道俗同恥。琳不忍其誣。惘乃著論以禦之。廣引孔老敬佛之文。多陳王臣重法之事。作論既成。時俗競寫。有道士秦英。扇動宮儲。以琳著論訕毀祖禰。文帝大怒。追琳辯對。前後重沓愜附聖心。末後對云。所著破邪辯正。皆與文籍扶同。一字有虧任從斧鉞。陛下若順忠順正。琳則不損一毛。陛下若刑濫無辜。琳則有伏尸之痛云云。帝不罪放于益部為僧在道終歿。諸有別集三十餘卷。秦英竟以虛詐伏誅。劉李傅氏相從化往。故其遺文往行。可為萬代宗轄云。釋疑論內典詩英華注金剛般若經諸經講序右四部一十餘卷。京師紀國寺沙門釋慧淨所撰。淨本趙人。俗緣房氏。即隋國子博士徽遠之猶子也。神慧摽舉有聲京國。談述餘論凌轢後賢。每以士俗諸儒。沈迷執業輕侮僧儔。以文自擁淨。乃著釋疑論以曉業緣。集詩英華以知僧中不可輕罔。爾後文府雄伯皆造法筵。重其機鑒朗拔。欣其慧悟清峻。左僕射房玄齡。引為家僧。春宮以下資其理義。多遊內禁對論李宗列辟解頤。皇儲欽敬。下令徵延為普光寺主。仍知紀國寺上座。淨當斯榮幸。兩以居之。所著諸經莊嚴雜心俱舍等論疏。百有餘卷。故不備載。內德論右件論。貞觀初年。門下典儀李師政之所作也。政家上黨學識攸歸。少翫大方長。遂通洽。每與諸朝士共談玄奧。多陷名相。以佛宗為虛誕。同迷緣業以聖理為捫虛。政乃著論三篇。初明顯正喻傅氏之讒誹。中明運業曉今古之迷濫。後述因果辯成報之非謬。文極該要統史籍之前言。義寔明冠拔沈冥之滯結。辯量三教論十王正業論右二論一十三卷。京師西明寺沙門釋法雲所造。雲本絳人。少遊玄肆。又居定室。亟動神機。雖不廣閱經書歷眼玄知旨趣。每見俗流邪論。均三教於一宗。商略皇王。混政道於時俗。遂搜採名理討覈玄儒。著茲二論開道悟俗。注戒本注羯磨行事刪補律儀釋門正行懺悔儀釋門亡物輕重儀釋門章服儀釋門歸敬儀釋門護法儀釋氏譜略聖迹見在圖贊佛化東漸圖贊釋迦方志古今佛道論衡大唐內典錄續高僧傳後集續高僧傳廣弘明集東夏三寶感通記右諸注解儀贊傳記。一十八部。一百一十餘卷。終南山沙門釋道宣所撰。宣少尋教相。長慕尋師。關之東西河之南北。追訪賢友無憚苦辛。貞觀末年方事修緝。所列如右。遺失不無。意存毘贊故也。大般若波羅蜜多經大菩薩藏經大方等十輪經無垢稱經解深密經分別緣起經能斷金剛般若經佛地經如來教勝王經藥師本願功德經稱讚淨土經最無比經甚希有經稱讚大乘功德經顯無邊佛土經六門陀羅尼經諸佛心陀羅尼經拔苦難陀羅尼經勝幢臂印陀羅尼經八名普密陀羅尼經不空羂索神呪心經十一面神呪心經稱讚七佛名號功德經般若多心經千囀陀羅尼經菩薩戒本天請問經菩薩羯磨持世陀羅尼經瑜伽師地論顯揚聖教論大乘阿毘達磨雜集論大乘阿毘達磨集論攝大乘本論攝大乘論世親釋攝大乘論無性論廣百論成唯識論佛地經論辯中邊論掌珍論成業論因明正理門論因明入正理門論大乘百法明門論略錄大乘五蘊論廣百論頌顯揚聖教論頌王法正理論觀所緣緣論唯識三十論記法住傳辯中邊論頌本事經緣起聖道經大毘婆沙論順正理論顯宗論俱舍論集異門論發智論品類足論識身足論法蘊足論入阿毘達磨論俱舍論頌大唐西域傳右大小乘經論。六十七部。一千三百四十四卷。京師大慈恩寺沙門釋玄奘奉詔譯。奘本頴川俗緣陳氏。小年出家師無遠近。以貞觀三年出觀釋化五竺八河備經歷覽。名德勝地訪無不逮。大獲梵本旋途帝城。以貞觀十九年躬謁文帝異倫禮接。仍勅名德沙門二十餘人助緝文句。初在弘福翻經。公給資什。沙門靈閏等證義。沙門行友等綴文。沙門辯機等執筆。及慈恩創置。又移於彼參譯。紛綸未遑條列。帝乃延內禁并幸南北山宮。面敘玄理極展誠敬。天命有終日月奄曜。奘還京寺如常傳譯。後以緣故徒住玉華宮。供給仍不爽前及故。始自弘福今迄北宮。一十八載。傳度法本雖非超挺。然不墜譯功。庶後之明識因斯重復塵黃也。大唐京寺錄傳沙門不敬俗錄六卷右二部。京師弘福寺沙門釋彥琮。以宇內塔寺靈相極多。足感人心開洽誠信。江表梁室著記十卷。東都後魏亦流五軸。而渭陰帝里名寺勝塔。獨亡述紀。琮憤斯事創就纂結。文寔鋪發事亦典據。有宗轄焉。大唐眾經音義一部十五卷右一部。京師大慈恩寺沙門釋玄應所造。應博學字書統通林苑。周涉古今括究儒釋。昔高齊沙門釋道慧。為一切經音。不顯名目但明字類。及至臨機搜訪多惑。應憤斯事遂作此音。徵覈本據務存實錄。即萬代之師宗。亦當朝之難隅也恨敘綴纔了未及覆疎。遂從物故。惜哉。敬福論十卷略敬福論二卷大小乘觀門十卷法苑珠林集一百卷四分律僧尼討要略五卷金剛般若經集注三卷百願文一卷右七部百三十一卷。京師西明寺沙門釋玄惲所撰。惲本名世道。律學高與慕重前良。綴緝為務兼有鈔疏。注解眾經人代即目。略敘如右。注金剛般若經注二帝三藏聖教序右二部。普光寺僧釋玄範所撰。範少染大方資學名匠立履清曠。不群庸小專門強學。出自天心。弘贊正理開明道俗。有別集二十卷。序其神用。大方廣佛華嚴經東晉義熙年佛陀跋陀羅於楊都譯度世經西晉元康年竺法護別譯漸備一切智德經西晉元康年竺法護別譯信力入印法門經元魏正始年曇摩流支別譯十住經後秦弘始年羅什共佛陀耶舍譯如來興顯經西晉元康年竺法護譯羅摩伽經西秦堅公譯群錄又云安法賢譯菩薩十住經西晉竺法護譯菩薩本業經吳黃武年支謙譯諸菩薩求佛本業經佛說兜沙經後漢支讖別譯大方廣十地經見別譯右一十一經並華嚴經別品殊譯。摩訶般若波羅蜜經後秦弘始年鳩摩羅什於常安逍遙園譯放光般若波羅蜜經西晉元康年無羅叉等於陳留譯光讚般若波羅蜜經西晉太康年竺法護於長安譯新小品經後秦羅什譯小品經西晉竺法護譯道行般若波羅蜜經後漢支讖譯大明度經吳時支謙黃武年譯摩訶般若波羅蜜經前秦建元年大智度無極經四卷別譯右九經並大品般若之同本別譯前後抄錄致別。大般涅槃經北涼沮渠氏玄始年曇無讖大般涅槃經宋文帝元嘉年泥洹經宋元嘉年釋智猛於西涼州譯大般泥洹經東晉義熙年右四經同本。前後別翻仍不具足。故沮渠國本。此涅槃經總十萬偈。今出四帙止三萬偈。所少二分有餘。若具本文以唐言度。則百有餘卷。大方等大集經北涼曇無讖於涼都譯大方等日藏經隋開皇年耶舍大方等月藏經北齊耶舍於鄴都譯大方等大集經已前四經並大集之宗致合用一千一百五十紙前後翻別今合之為六十卷或五十八卷見費長房開皇三寶錄。大哀經西晉元康年竺法護於長安譯虛空藏菩薩所問經西秦乞伏仁世聖堅於河南國譯菩薩淨行經西晉永熙年竺法護於長安譯無盡意經西晉太始年竺法護於長安譯無盡意經宋明世法眷於廣州譯阿差末經西晉永嘉年竺法護於長安譯小阿差末經無言童子經西晉竺法護於長安譯寶女經西晉太康年竺法護於長安譯寶星經唐貞觀年波頗於大興善寺譯寶結菩薩經西晉竺法護譯自在王菩薩經後秦羅什於常安譯奮迅王問經後魏菩提留支於洛都譯魔女問得男身經別譯見寶唱錄須彌藏經高齊耶舍於天平寺譯右十五經。是大集經別品殊譯。不入大本。別部流行。大威德陀羅尼經隋開皇年闍那崛多等於京師興善寺譯大法炬威德陀羅尼經隋大業年達摩笈多於東都上林園翻經館譯大菩薩藏經唐貞觀年玄奘於京師弘福寺譯菩薩瓔珞經前秦建元年竺佛念於長安譯菩薩見實三昧經後齊耶舍於鄴都譯佛名經後魏菩提留支於鄴都譯月燈三昧經後齊天統年耶舍於鄴都譯賢劫經西晉元康年竺法護於長安譯華手經後秦弘始年羅什於常安譯十住斷結經前秦建元年竺佛念於長安譯。大灌頂經東晉元年帝世帛尸利蜜多於楊都譯觀佛三昧經宋永初年佛陀跋陀羅楊都譯悲華經北涼玄始年曇無讖於涼都譯大悲分陀利經右二經同本異譯。念佛三昧經宋大明年功德直於楊都譯大方等大集菩薩念佛三昧經隋大業年笈多於東都上林園翻經館譯右二經同本異譯。大方廣十輪經大乘大集地藏十輪經唐永徽年玄奘於京師大慈恩寺奉詔譯右二經同本異譯。正法華經西晉太康年竺法護於長安譯妙法蓮華經後秦弘始年羅什於常安譯妙法蓮華經隋仁壽二年笈多於興善寺譯右三經同本異譯。楞伽阿跋多羅寶經宋元嘉年求那跋陀羅於楊都譯入楞伽經後魏菩提留支於洛都譯右二經同本異譯。五千五百佛名經隋開皇年崛多於京師興善寺譯大方便佛報恩經失譯見寶唱錄菩薩行方便境界神通變化經大薩遮尼乾子經後魏延光年菩提留支於洛都汝南王第譯右二經同本異譯。勝天王般若經陳世月支國王子婆首那於江州譯金光明經北涼曇無讖譯前四卷後三卷者陳時真諦譯寶雲經梁時曼陀羅於楊都譯法集經後魏菩提留支於洛都譯菩薩處胎經前秦竺佛念於長安譯。大悲經後齊天統年耶舍於鄴都譯大集賢護菩薩經隋開皇年耶舍於大興善寺譯大雲經前秦竺佛念於長安譯寶唱錄云曇無讖於涼都內苑寺譯蜜迹金剛力士經西晉竺法護譯見支敏度錄大方等陀羅尼經北涼釋法眾於高昌郡譯海龍王經北涼曇無讖於涼城譯央掘魔羅經宋元嘉年求那跋陀羅於楊都譯無所有菩薩經隋開皇年笈多等於大興善寺譯僧伽吒經後魏月婆首那王子於鄴都譯觀察諸法經隋開皇年崛多等於大興善寺譯七佛神呪經大樹緊那羅王所問經後秦弘始年羅什於常安譯屯真陀羅所問經後漢建寧年支讖於雒都譯右二經同本異譯。持人菩薩所問經西晉竺法護於長安譯持世經後秦弘始年羅什於常安譯右二經同本異譯。弘道廣顯三昧經西晉永嘉年竺法護於長安譯阿耨達龍王經西晉竺法護於長安譯右二經同本異譯。菩薩本行經稱揚諸佛功德經後秦弘始年羅什於常安譯菩薩藏經後秦羅什譯力莊嚴三昧經隋開皇年耶舍於興善寺譯須真天子經西晉太始年竺法護於長安譯首楞嚴三昧經後秦弘始年羅什譯般舟三昧經西晉竺法護譯普超三昧經西晉太康年竺法護於長安譯阿闍世王經後漢支讖譯右二經同本異譯。等集眾德三昧經西晉竺法護譯集一切福德三昧經右二經同本異譯。聖善住意天子所問經後魏留支於洛都譯如幻三昧經西晉竺法護譯大方等善住意天子所問經隋大業年笈多於東京翻經舘譯右三經同本異譯。廣博嚴淨不退轉法輪經宋元嘉年智嚴等於楊都譯不退轉法輪經阿惟越致遮經西晉太康年竺法護譯右三經同本異譯。思益梵天問經後秦弘始年羅什於常安譯持心梵天所問經西晉太康年竺法護譯勝思惟梵天所問經後魏菩提留支於洛下譯右三經同本異譯。佛昇忉利天為母說法經西晉太康年竺法護於長安譯道神足無極變化經西晉太康年安法欽於洛陽譯右二經同本異譯。深密解脫經後魏留支於洛都譯解深密經唐貞觀年玄奘於京師慈恩寺譯相續解脫經宋元嘉年求那跋陀羅譯解節經陳時真諦譯右四經同本異譯。毘摩羅鞊經吳黃武年支謙於武昌譯維摩詰所說經後秦弘始年羅什於逍遙園譯說無垢稱經唐貞觀年玄奘於大慈恩寺譯右三經同本異譯。諸法無行經後秦弘始年羅什譯諸法本行經隋開皇年崛多等於大興善寺譯右二經一本異譯。無極寶三昧經西晉永嘉年竺法護譯寶如來三昧經右二經同本異譯。方等泥洹經東晉佛陀跋陀羅共法顯於楊都譯哀泣經四童子經隋開皇年崛多等於大興善寺譯右三經同本異譯。慧上菩薩問大善權經西晉太康年竺法護譯大乘方便經西晉元熙年天竺居士竺難提於洛都譯右二經同本異譯。文殊師利現寶藏經西晉太始年竺法護譯大方廣寶篋經右二經同本異譯。等目菩薩問三昧經西晉竺法護譯明度五十挍計經後漢安世高譯菩薩瓔珞本業經前秦竺佛念於長安譯。護國菩薩經隋開皇年崛多等於大興善寺譯超日明三昧經西晉太始年竺法護譯月上女經隋開皇年崛多譯中陰經前秦竺佛念於長安譯。須彌藏經後齊耶舍於鄴都譯佛華嚴入如來不思境界經隋開皇年崛多於大興善寺譯大法鼓經宋求那跋摩於楊都譯諸佛要集經西晉竺法護譯文殊師利佛土嚴淨經西晉永熙年竺法護於洛陽譯濡首菩薩無上清淨分衛經宋時朔公於南海郡譯大乘同性經後周天和年崛多共僧安於長安譯大集譬喻王經隋開皇中崛多等於興善寺譯阿閦佛國經後漢建和年支讖於洛陽譯蓮華面經隋開皇年耶舍譯迦葉經後魏月婆首那王子於洛都譯孔雀王陀羅尼經梁僧伽婆羅楊都占雲館出發覺淨心經陳開皇中崛多等於大興善寺譯無上依經陳真諦於廣州譯移識經隋開皇年崛多等於興善寺譯未曾有因緣經南齊曇景於楊都譯大方廣如來性經不思議功德經大吉義呪經菩薩夢經文殊師利問經仁王般若經法界體性無分別經密迹金剛力士經大方廣如來祕密藏經善臂菩薩所問經大淨法門經西晉竺法護譯大莊嚴法門經隋開皇年耶舍譯右二經同本異譯。順權方便經西晉竺法護譯樂瓔珞莊嚴方便經宋法海譯右二經同本別譯。大雲請雨經後周崛多於長安譯大雲輪請雨經隋開皇年耶舍譯大方等大雲請雨經隋開皇年崛多於興善寺譯右三經同本別譯。度諸佛境智嚴經梁天監年僧伽婆羅於楊都譯如來嚴智光入佛境經後魏菩提留支於洛都譯度諸佛境智光嚴經右三經同本異譯。月光童子經西晉竺法護譯申日經德護長者經隋開皇年耶舍於長安譯右三經同本別譯。大方等頂王經大乘頂王經善思童于經隋開皇年崛多譯右三經同本。郁伽長者所問經魏康僧鎧於洛陽譯都迦羅越問菩薩行經西晉竺法護譯法鏡經後漢安玄共佛調譯右三經同本。無量清淨等覺經魏時帛延於洛陽寺譯阿彌陀經吳黃武年支謙於武昌譯無量壽經西晉永嘉年竺法護譯右三經同本。觀虛空藏菩薩經宋元嘉年曇摩密多於楊都譯虛空藏菩薩經虛空藏菩薩神呪經後秦佛陀耶舍於罽賓國譯虛空孕菩薩經隋開皇年崛多譯右四經同本。緣生經隋大業年達摩笈多於東都上林園翻經舘譯分別緣起經唐永徽年玄奘於大慈恩寺譯右二經同本別譯。東方最勝燈王如來經隋開皇年崛多於大興善寺譯諸法最上王經隋開皇年崛多於大興善寺譯成具光明定意經後漢靈帝時支曜於雒都譯太子須大拏經西秦乞伏國仁世法堅於河南譯太子慕魄經西晉竺法護譯須賴經吳黃武年支謙譯金色王經後魏般若留支於洛都譯獨證自誓三昧經西晉竺法護譯摩訶摩耶經南齊曇景於楊都譯大方等如來藏經東晉義熙年佛陀跋陀羅於楊都譯如來方便善巧呪經隋開皇年崛多譯勝鬘師子吼一乘大方便經宋元嘉年求那跋陀羅於楊都譯須摩提經西晉竺法護譯希有挍量功德經隋開皇年崛多譯梵女首意經西晉竺法護譯差摩婆帝受記經後魏留支於洛都譯月明菩薩經吳黃武年支謙譯滅十方冥經西晉元熙年竺法護譯出生菩提心經隋開皇年崛多於大興善寺譯普門品經西晉太康年竺法護譯商主天子經隋開皇年崛多等於大興善寺譯日明經西晉竺法護譯月燈三昧經宋時先公譯不思議光菩薩所說經西晉竺法護譯文殊師利問菩薩署經後漢靈帝世支讖譯德光太子經西晉太始年竺法護於長安譯施燈功德經後齊耶舍於鄴下譯菩薩訶色欲經後秦弘始年羅什於常安譯人本欲生經後漢桓帝世安世高譯人所從末經西晉竺法護譯不增不減經後魏留支譯佛語經後魏留支譯無字寶篋經後魏留支譯如來師子吼經後魏菩薩留支共佛陀扇多譯十法經梁普通年僧伽婆羅於楊都譯不必定入印經後魏留支譯十二佛名神呪經隋開皇年崛多譯魔逆經西晉太康年竺法護譯濟諸方等學經西晉竺法護譯菩薩行五十緣身經西晉竺法護譯內藏百寶經後漢靈帝世支讖譯大方廣總持經隋開皇年毘尼多留支譯彌勒菩薩所問本願經西晉竺法護譯文殊說般若波羅蜜經梁天監年曼陀羅於楊都譯堅固女經隋開皇年耶舍譯演道俗業經西秦法堅譯菩薩生地經吳黃武年支謙譯私訶三昧經吳黃武年支謙譯寶網經西晉竺法護譯百佛名經隋開皇年耶舍譯無量義經南齊建元年曇無伽陀舍於廣州譯觀彌勒上生兜率天經北涼沮渠安陽侯譯觀無量壽經宋元嘉年畺良耶舍於楊都譯觀普賢菩薩行法經宋元嘉年曇無密多於楊都譯觀藥王藥上二菩薩經宋元嘉年畺良耶舍譯請觀世音消伏毒害經宋時外國舶主竺難提譯觀世音菩薩授記經宋時曇無竭於楊都譯鹿母經西晉竺法護譯鹿子經吳建興年支謙譯除恐災患經魏世帛延譯溫室洗浴眾僧經西晉竺法護譯四不可得經西晉竺法護譯福田經西晉法炬共法立等譯出家功德經吳時支謙譯入法界體性經隋開皇年崛多等於大興善寺譯彌勒成佛經西晉竺法護譯彌勒下生經後秦弘始年羅什譯彌勒來時經右三經同本異譯。不空羂索經隋開皇年崛多譯不空羂索神呪經唐貞觀年玄奘譯小無量壽經宋元嘉年求那跋陀羅於楊都譯無量壽佛經後秦弘始年羅什譯稱讚淨土佛攝受經唐永徽年玄奘於慈恩寺譯藥師琉璃光經宋楊都鹿野寺惠簡譯藥師如來本願經隋大業年笈多於東都上林園譯藥師如來本願功德經唐貞觀年玄奘於京師慈恩寺譯老母經吳時支謙譯老母六英經上二經同本別譯文殊師利巡行經後魏留支譯文殊尸利行經隋開皇年崛多譯金剛上味陀羅尼經後魏佛陀扇多譯金剛場陀羅尼經隋開皇年崛多譯正恭敬經後魏佛陀扇多譯善恭敬經隋開皇年崛多譯離垢施女經西晉太康年竺法護譯無垢施菩薩應辯經西晉竺法護譯得無垢女經後魏興和三年瞿曇留支於鄴都譯無畏德女經後魏元象年佛陀扇多譯阿闍世王女阿術達菩薩經西晉竺法護譯無崖際持法門經西晉法堅譯尊勝菩薩入無量門陀羅尼經後齊居士萬天懿於鄴都譯第一義法勝經後魏興和年留支譯大威燈光仙人問疑經隋開皇年崛多譯八吉祥經宋元嘉年求那跋陀羅於楊都譯八佛名號經隋開皇年崛多譯龍施女經西晉竺法護譯龍施菩薩本起經睒子經西秦法堅譯菩薩睒子經了本生死經吳黃武年支謙譯稻芉經大方廣菩薩十地經西晉竺法護譯莊嚴菩提心經後秦弘始年羅什譯無所希望經象腋經西晉竺法護譯大方等修多羅王經轉有經大乘方等要慧經彌勒菩薩所問經後魏留支譯慧印三昧經吳時支謙譯如來智印經一切法高王經後魏興和年留支譯諸法勇王經決定總持經西晉世竺法護譯謗佛經後魏留支譯乳光佛經西晉竺法護譯犢子經佛遺日摩尼寶經後漢光和年支讖譯大寶積經摩訶衍寶嚴經金剛般若經後秦弘始年羅什譯金剛般若波羅蜜經後魏菩提留支於洛都譯金剛波若經陳時真諦譯能斷金剛般若經唐永徽年玄奘於慈恩寺譯長者子制經逝童子經西晉支法度譯菩薩逝經文殊問菩提經後秦弘始年羅什於常安譯伽耶山頂經後魏菩提留支譯象頭精舍經隋開皇年毘尼多留支譯貝多樹下思因緣經西晉竺法護譯聞成十二因緣經後漢安世高譯十二因緣經南齊永明年求那毘地譯轉女身經南齊尼法化誦出腹中女聽經胎藏經無垢賢女經無量門微密經吳黃武年支謙譯出生無量門持經東晉元熙年佛陀跋陀羅於楊都譯阿難目佉尼訶陀羅尼經後魏佛陀扇多譯無量門破魔陀羅尼經宋大明年功德直於荊州譯舍利弗陀羅尼經一向出生菩薩經隋開皇年崛多譯前世三轉經銀色女經太子和休經太子刷護經善法方便陀羅尼經金剛祕密善門陀羅尼經上二經同本別出。阿闍世王受決經採花違王上佛授決經師子奮迅菩薩問經華積陀羅尼經華聚陀羅尼經放鉢經拔陂菩薩經十一面觀世音經後周世崛多譯十一面觀世音神呪經唐北闕金摽門內玄奘譯孔雀王呪經東晉咸康年白尸利蜜多譯虛空藏菩薩問持經幾福經菩薩修行經菩薩投身餓虎起塔緣經一切施王所行檀波羅蜜經頻毘娑羅王詣佛供養經薩羅國經大意經天王太子辟羅經長者音悅經長者法志妻經一切智光明仙人慈心不食肉經文殊師利般涅槃經師子月佛本生經阿彌陀鼓音聲陀羅尼經法花三昧經金剛三昧本性清淨不壞滅經寶積三昧文殊問法身經千佛因緣經八部佛名經八吉祥神呪經八陽神呪經十吉祥經賢首經甚深大迴向經賢者五福經幻士仁賢經八大人覺經後出阿彌陀佛偈甚希有經最無比經諸佛心陀羅尼經受持七佛名號經佛臨涅槃說法住經佛地經稱讚大乘功德經顯無邊佛土功德經勝幢臂印陀羅尼經度濟苦難陀羅尼經八音普密陀羅尼經持世陀羅尼經緣起聖道經六門陀羅尼經般若多心經天請問經合三十四部優婆塞戒經北涼曇無讖在涼城佛藏經後秦弘始年羅什於常安譯大方廣三戒經寶梁經北涼道龔譯梵網經後秦羅什譯菩薩藏經梁天監年僧伽婆羅於楊都譯決定毘尼經群錄皆云於燉煌譯竟不顯人代名文殊師利悔過經西晉竺法護譯舍利弗悔過經西晉竺法護譯清淨毘尼方廣經西晉竺法護譯文殊師利淨律經西晉竺法護譯寂調音所問經宋時法海譯大乘三聚懺悔經隋開皇年崛多等於興善寺譯菩薩戒本唐貞觀二十一年玄奘於翠微宮譯菩薩羯磨唐貞觀二十三年玄奘於翠微宮譯法律三昧經菩薩內戒經三曼陀跋羅菩薩經菩薩受齋經淨業障經菩薩善戒經菩薩五法懺悔文大智度論後秦弘始年羅什於常安譯瑜伽師地論唐貞觀二十一年玄奘於大慈恩寺譯顯揚聖教論唐貞觀十九年玄奘於弘福寺譯阿毘達磨雜集論唐貞觀十九年玄奘於弘福寺譯般若燈論皇朝貞觀三年波頗蜜多於勝光寺譯大莊嚴論後秦羅什譯十住毘婆沙論後秦羅什譯大乘莊嚴論唐貞觀四年波頗於勝光寺譯十地經論後魏永明年勒那摩提等於洛陽譯攝大乘釋論陳時真諦於廣州制旨寺譯攝大乘釋論陳時真諦於廣州譯攝大乘論隋大業五年笈多於東都上林園譯攝大乘釋論唐玄奘於北闕及大慈恩寺譯右四論同本異譯。攝大乘論唐永徽年玄奘於慈恩寺譯菩薩地持論北涼曇無讖譯菩薩善戒經宋元嘉年求那跋摩於楊都譯廣百論唐顯慶年玄奘譯大乘阿毘達摩集論唐顯慶年玄奘譯佛地經論唐永徽年玄奘譯菩提資糧論隋大業五年笈多於東都上林園譯彌勒菩薩問經論後魏留支譯寶積經論後魏留支譯勝思惟經論後魏留支譯佛性論陳真諦譯中論後秦羅什於常安譯寶性論後魏菩提留支於洛都譯金剛波若論後魏菩提留支於秦太上文宣公第譯攝大乘本論後魏佛陀扇多譯攝大乘本論陳真諦譯攝大乘本論唐貞觀二十二年玄奘於玉華宮內譯文殊問菩提經論後魏菩提留支於洛都譯大丈夫論北涼道泰譯中邊分別論陳真諦譯佛阿毘曇論陳真諦譯順中論後魏菩提留支譯百論後秦羅什譯金剛波若論隋大業九年笈多於東都上林園譯三無性論陳真諦譯入大乘論北涼道泰譯發菩提心論唯識論後魏瞿曇留支譯唯識論陳真諦譯思塵論陳真諦譯觀所緣緣論業成就論後魏瞿曇留支譯大乘成業論唐貞觀二十二年玄奘譯大涅槃經論達磨菩提譯涅槃本有今無論陳真諦於廣州譯三具足論後魏菩提留支譯法華經論後魏菩提留支於鄴下譯轉法輪經論後魏菩提留支譯寶結菩薩四法經論後魏菩提留支譯無量壽經論後魏菩提留支譯迴諍論後魏瞿曇留支譯起信論陳真諦譯知實論陳真諦譯十二門論後秦羅什譯十八空論方便心論後魏延興年吉迦夜與曇曜譯解拳論陳真諦譯緣生論隨大業十年笈多於東都洛濱上林園譯十二因緣論後魏菩提留支譯一輸盧迦論後魏瞿曇留支譯百字論後魏菩提留支譯掌珍論因明正理門論因明入正理門論大乘五蘊論王法正理論百法明門論顯楊論頌本廣百論本上八論並貞觀二十一年玄奘從駕於翠微宮內譯。正法念處經後魏菩提留支於洛都譯中阿含經東晉僧伽提婆於楊都譯增一阿含經東晉前秦建元年曇摩難提於長安譯雜阿含經宋求那跋陀羅於楊都譯長阿含經東晉後秦弘始年佛陀耶舍於常安譯已前四經。小乘大宗四含為本。支流分散故有多部。今總舉本經如上。自餘別品殊譯。濟俗引生不無弘利。故復因仍相從敘列。漏分布經後漢桓帝時安世高於雒陽譯四諦經後漢興平年康孟祥譯是法非法經後漢安世高譯一切流攝守因緣經後漢安世高譯頂生王故事經閻羅王五天使者經古來世時經長壽王經阿那律八念經釋摩男本經吳黃武年支謙於武昌譯瞿曇彌記果經諸法本經魔嬈亂經賴吒和羅經吳時黃武年支謙譯梵摩喻經吳時支謙譯鸚鵡經齋經吳黃武年支謙譯十支居士八城人經恒水喻經比丘問佛多優婆塞命終經佛說求欲經孫多耶致經凡人三事愚不足經萍沙王五願經七知經鹹水喻經已前二十六經並中阿含別品殊譯琉璃王經西晉竺法護於長安青門譯鴦崛髻經西晉竺法護譯力士移山經西晉竺法護譯三摩竭經吳時竺律頭炎譯大愛道般泥洹經宋時沮渠安陽侯於楊都譯須達經南齊永明年求那毘地於楊都譯行七行現報經阿難同學經增一阿含經群牛譬經國王不犁先尼十夢經波斯匿母崩土坌身經施食獲五福報經四未曾有法經阿那邠坻化七子經放牛經長者子六過出家經已前一十七經並增一阿含經別品殊譯。七處三觀經後漢安世高譯九橫經後漢安世高譯八正道經同前譯五陰譬喻經同上譯轉法輪經同上譯聖法印經西晉元康年竺法護譯雜阿含經失譯人時代已後例爾不自守意經戒德香經比丘聽施經馬有三相經馬有八態經比丘避女惡名欲自殺經戒相應法經禪行三十七品經已前一十五經並雜阿含經別品異譯。普法義經後漢安世高譯樓炭經西晉沙門法炬等譯大般涅槃經吳黃武年支謙於江南譯佛般泥洹經西晉竺法護譯尸迦羅越六向拜經同上譯梵網六十二見經同上譯十報法經後漢安世高譯寂志果經梵志阿跋經七佛父母姓字經梵志阿羅延問種尊經已前一十一經並長阿含經別品殊異。阿蘭若習禪法經後秦弘始年羅什於常安譯坐禪三昧經舍頭諫經西晉永嘉年竺法護譯摩登伽經過去現在因果經宋時求那跋陀羅於楊都譯太子本起瑞應經吳建興年支謙於金陵譯修行本記經後漢竺曇果竺大力共譯本相倚致經後漢安世高譯緣本致經阿難問事佛吉凶經西秦乞伏仁世法堅譯佛說阿難分別經罪福報應經業報差別經隋開皇年曇法智譯諫王經如來示教勝軍王經唐永徽年玄奘於慈恩寺譯五母子經沙彌羅經阿遬達經玉耶經盂蘭盆經灌臘經報恩奉盆經摩鄧女經摩登女解形中六事經雜藏經東晉佛陀跋陀羅共法顯於楊都譯鬼問目連經餓鬼報應經賢愚經宋時慧覺共威德於高昌郡譯別譯雜阿含經起世因本經隋大業年達摩笈多於東都上林園譯雜寶藏經後魏延興年吉迦夜共曇曜於北臺譯普曜經西晉永嘉年竺法護譯本事經唐永徽年玄奘於長安譯修行道地經後漢安世高譯生經西晉竺法護譯陰持入經後漢安世高譯中本起經後漢建安年康孟詳共竺大力譯興起行經後漢康孟詳譯達摩多羅禪經後秦佛陀跋陀羅譯義足經吳黃武年支謙譯毘耶娑問經後魏菩提留支譯大安般守意經後漢安世高譯優婆夷淨行經那先比丘經大安般經後漢安世高譯般泥洹經宋元嘉年求那跋陀羅於楊都譯當來變經西晉竺法護譯過去佛分衛經同前譯奈女耆域經同上譯淨飯王般涅槃經北涼安陽侯沮渠京聲譯八師經吳時支謙譯大迦葉本經西晉竺法護譯四願經吳黃武年支謙譯婦女遇辜經西秦法堅譯辯意長者子問經後魏法場譯胞胎經西晉太安年竺法護譯四自侵經西晉竺法護譯五百弟子自說本緣經西晉太康年竺法護譯七女經吳黃武年支謙譯阿難四事經吳黃武年支謙譯所欲致患經西晉竺法護譯法受塵經後漢安世高譯禪行法想經後漢安世高譯四天王經宋元嘉年智嚴寶雲於楊都譯佛臨般涅槃略說教誡經後秦羅什於常安譯舍利弗目連遊四衢經西晉竺法護譯難提釋經無垢優婆夷問經造立形像福報經法常住經懈怠耕者經優填王經阿難七夢經佛入涅槃密迹金剛力士哀戀經迦葉赴佛涅槃經佛滅度棺斂葬送經摩訶剎頭經羅雲忍辱經出家緣經三品弟子經四輩經見正經呵鵰阿那經五無返復經阿含正行經五恐怖經大魚事經頞多和多耆經梵摩和難國王經摩訶迦葉度貧母經中心經龍王兄弟經沙曷比丘功德經樹提伽長者經盧至長者經須摩提長者經燈指因緣經十二品生死經五王經末羅王經摩達國王經普達王經犍陀國王經堅意經佛大僧大經祇耶經十二頭陀經護淨經木患子經時非時經得道梯蹬經栴檀樹經新歲經貧窮老公經長者子懊惱三處經佛說越難經栴檀越國王經自愛經佛說處處經無上處經輪轉五道罪福報應經未生怨經十八泥犁經泥犂經罪業報應教化地獄經僧護經未曾有經迦旃延說法沒盡經佛為年少比丘說正事經四品學法經十誦律後秦弘始年弗若多羅共羅什譯前二分後分於東晉卑摩羅叉於壽春石㵎寺譯四分律後秦弘始年佛陀耶舍於常安譯僧祇律東晉佛陀跋陀羅共法顯於楊都譯彌沙塞五分律宋景平年佛陀什共道生智勝楊都譯善見毘婆沙南齊永明年僧伽跋陀羅於廣州譯鼻奈耶前秦竺佛念道安等於長安譯。薩婆多摩得勒伽宋元嘉年僧伽跋摩於楊都譯僧祇戒本前魏曇摩迦羅於許昌譯。四分戒本後秦佛陀耶舍於常安譯解脫戒本後魏瞿曇流支譯沙彌威儀宋時求那跋摩於楊都譯曇無得羯磨前魏正光元年曇曜於洛陽譯。四分尼羯磨宋元嘉年求那跋摩譯優婆塞五戒相宋求那跋摩譯彌沙塞戒本宋景平年佛陀什於揚都譯薩婆多毘尼毘婆沙大比丘三千威儀經毘尼母論大愛道比丘尼經舍利弗問經真偽沙門經戒消災經迦葉禁戒經犯戒罪報輕重經僧祇比丘尼戒本十誦比丘戒本十誦比丘尼戒本四分比丘尼戒本優婆塞五戒威儀優波離問律大沙門百一羯磨十誦羯磨沙彌十戒并威儀沙彌尼十戒沙彌尼離戒阿毘達磨大毘婆沙唐永徽年玄奘於京師奉詔譯阿毘曇八犍度毘婆沙北涼沮渠世道挺等北涼姑臧譯順正理論唐永徽年玄奘於大慈恩寺譯顯宗論唐永徽年玄奘於大慈恩寺譯阿毘曇八犍度發智論唐永徽年玄奘於內宮中譯俱舍論陳真諦於廣州譯俱舍論唐顯慶年玄奘於宮中譯舍利弗阿毘曇論後秦弘始年曇摩崛多於常安譯出曜論前秦竺佛念於常安譯。成實論後秦羅什譯識身足論唐顯慶年玄奘於宮中譯鞞婆沙阿毘曇前秦建元年僧伽提婆於洛陽譯法蘊足論唐顯慶年玄奘於宮中譯解脫道論梁世僧伽羅於楊都占雲館譯眾事分阿毘曇論雜阿毘曇心論宋元嘉年伊葉波羅共求那跋摩譯立世阿毘曇論陳真諦於始興郡譯尊婆須蜜所集論前秦建元年僧伽跋澄共佛念譯法勝阿毘曇論後齊天統年耶舍共法智譯四諦論陳真諦於南康郡譯阿毘曇心論東晉太元年提婆共慧遠於廬山譯分別功德論三彌底論入阿毘達摩唐顯慶年玄奘於宮中譯阿毘曇甘露味辟支佛因緣論三法度論東晉太元年僧伽提婆於廬山譯俱舍論頌本唐玄奘譯十八部論陳真諦譯部異執論陳真諦譯明了論陳真諦譯隨相論佛本行集隋開皇中崛多於京師奉勅譯撰集百緣經吳世支謙於建業譯陀羅尼集六度集吳世康僧會於武昌譯佛本行經宋元嘉年寶雲於楊都譯阿育王傳梁天監年僧伽婆羅於楊都譯付法藏傳後魏吉迦夜共曇曜於北臺譯佛所行讚傳東晉寶雲於楊都譯禪祕要宋元嘉年曇摩蜜多於江表譯摩訶般若鈔長安品前秦建元年曇摩蜱共竺佛念譯。百喻集南齊永明十年求那毘地於楊都譯法句喻集西晉沙門法炬共法立譯菩薩本緣吳世支謙於江南譯僧伽羅剎集前秦沙門曇摩難提譯。法句經吳世支謙譯禪祕要法後秦弘始年羅什譯禪法要解後秦羅什譯舊雜譬喻吳康僧會譯雜譬喻孛經鈔集吳黃武年支謙於武昌譯思惟要略後漢安世高譯佛醫經鈔吳世竺律頭炎共支謙譯分別業報略集宋元嘉年求那跋摩譯為禪陀迦王說偈宋求那跋摩譯雜譬喻經後秦羅什出道略集無明羅剎集四十二章後漢永平十年竺法蘭等譯治禪病祕要北涼安陽侯沮渠京聲譯請賓頭盧法後漢安世高譯阿含口解十二因緣後漢安世高譯阿毘曇五法行經後漢安世高譯賓頭盧為王說法賓頭盧為優陀延王說法十二遊經迦葉結經西晉竺法護譯育王子壞目緣前秦建元年曇摩難陀共佛念譯。馬鳴菩薩傳後秦羅什譯龍樹菩薩傳後秦羅什譯提婆菩薩傳後秦羅什譯婆藪盤豆傳陳真諦譯撰集三藏及雜藏傳四阿含暮鈔前秦鳩摩羅佛提譯。外道金七十論陳世真諦譯破外道四宗論後魏菩提留支譯破外道涅槃論後魏菩提留支譯大阿羅漢難陀蜜多法住記唐龍朔年玄奘於坊州玉華宮寺譯眾經目錄唐貞觀初普光寺玄琬撰見定經入藏錄未詳作者六十六帙大方廣佛華嚴經六帙右一經六帙內中間從上第一隔。大方等大集經六帙大般涅槃經四帙大威德陀羅尼經二帙大菩薩藏經二帙右四經一十四帙中間從上第二隔。摩訶般若波羅蜜經四帙大法炬陀羅尼經二帙菩薩見實三昧經一帙菩薩瓔珞經一帙佛名經一帙月燈三昧經一帙賢劫經一帙右七經十一帙中間從上第三隔。華手經一帙十住斷結經一帙大灌頂經一帙觀佛三昧經一帙五千五百佛名經一帙大方廣十輪經一帙大方便報恩經一帙勝天王般若波羅蜜經一帙金光明經一帙寶雲經一帙法集經大方等陀羅尼經菩薩處胎經深密解脫經右十四經十三帙中間從上第四隔內。大集賢護菩薩經密迹金剛力士經大雲經僧伽吒經大吉義神呪經大悲經稱揚諸佛功德經菩薩瓔珞本業經無所有菩薩經觀察諸法經佛藏經央掘摩經海龍王經大集須彌藏經菩薩藏經須真天子經首楞嚴三昧經菩薩本行經力莊嚴三昧經般舟三昧經大方廣三戒經濡首菩薩經發覺淨心經等目菩薩經中陰經大方廣如來性起微密藏經超日明三昧經七佛神呪經大方廣如來祕密藏經優婆塞戒經諸佛要集經蓮華面經阿閦佛國經大乘同性經大集譬喻王經護國菩薩經月上女經明度五十挍計經大法鼓經佛華嚴入如來德智不思議境界經右十二帙內中間從上第五隔。文殊師利問經菩薩夢經仁王般若經緣生經不思議功德經文殊師利佛土嚴淨經六經同帙。法界體性無分別經寶梁經密迹金剛力士經梵網經善臂菩薩所問經未曾有因緣經無上依經移識經迦葉經孔雀王陀羅尼呪經菩薩投身餓虎起塔因緣經施燈功德經文殊師利問菩薩署經千佛因緣經觀世音菩薩受記經濟諸方等學經觀普賢菩薩經人本欲生經觀無量壽佛經商主天子經人所從來經觀藥王藥上二菩薩經寂照神變三摩地經文殊悔過經大乘方廣總持經無量義經太子須大拏經摩訶摩耶經諸法最上王經德光太子經除恐災患經寶網經決定毘尼經文殊師利所說摩訶般若波羅蜜經淨業障經勝鬘師子吼一乘大方便經幻士仁賢經不必定入定入印經須賴經菩薩內戒經魔逆經大乘十法經如來方便善巧呪經不空罥索呪經內藏百寶經請觀世音消伏毒害陀羅尼經大方等如來藏經演道俗業經東方最勝燈王如來經菩薩善戒經私呵昧經十一面觀世音神呪經大乘三聚懺悔經普門品經觀彌勒菩薩上生兜率天經出生菩提心經月燈三昧經成具光明定意經諸福田經虛空藏菩薩問幾福經希有挍量功德經梵女首意經滅十方冥經菩薩十住經不思議光菩薩所問經出家功德經如來師子吼經菩薩修行經彌勒菩薩問本願經入法界體性經頻婆娑羅王詣佛供養經大意經一切智光明慈心不食肉經甚深大迴向經文殊師利般涅槃經無字寶篋經寶積三昧文殊師利菩薩問法身經法華三昧經金剛三昧本性清淨不壞不滅經菩薩藏經三曼陀颰陀羅菩薩經長者音悅經太子慕魄經須摩提經堅固女經不增不減經法律三昧經心明經四不可得經金色王經百佛名經如來獨證自誓三昧經菩薩行五十緣身經十二佛名神呪經師子月佛本生經諸佛心陀羅尼經顯無邊佛土功德經勝幢臂印陀羅尼經拔濟苦難陀羅尼經八名普密陀羅尼經持世陀羅尼經緣起聖道經佛地經六門陀羅尼經般若多心經天請問經甚深希有經最無比經佛臨般涅槃法住記經受持七佛名所生功德經稱讚大乘功德經右十六經同帙。差摩婆帝授記經月明菩薩經菩薩訶色欲經佛語經菩薩生地經鹿母經鹿子經溫室經一切施主行檀波羅蜜經薩羅國經太子辟羅經長者法志妻經阿彌陀鼓音聲王經八吉祥神呪經八部佛名經八陽神呪經十吉祥經賢者五福經賢首經八大人覺經後出阿彌陀佛偈經舍利弗悔過經菩薩五法懺悔經菩薩受齋經右十帙內中間從上第六隔。四十九帙放光般若波羅蜜經光讚般若波羅蜜經道行般若波羅蜜經新道行經小品般若經大乘大集地藏十輪經右六經八帙內左間從上第一隔。悲華經大悲分陀利經大方等大集菩薩念佛三昧經妙法蓮華經王法華經入楞伽經大哀經虛空藏所問經大般泥洹經大薩遮尼乾子經深密解脫經解深密經維摩經無垢稱經念佛三昧經度世經阿差末經聖善住意天子所問經右十四帙內左間從上第二隔。信力入印法門經漸備一切智德經不退轉法輪經思益梵天問經持世經持人菩薩所問經持心梵天所問經弘道廣顯三昧經道神足無極變化經廣博嚴淨不退轉輪經十住經勝思惟梵天所問經如幻三昧經無盡意經伅真陀羅經哀泣經大明度無極經楞伽阿跋多羅經大方等善住意天子問經如來興顯經諸法本無經大樹緊那羅王經普超三昧經集一切福德三昧經阿惟越致遮經羅摩伽經寶女經大乘方便經菩薩行方便境界神通變化經文殊師利現寶藏經等集眾德三昧經大方廣寶篋經順權方便經四童子三昧經阿耨達龍王經無量清淨平等覺經右十二帙內中間從上第七隔。大雲輪請雨經阿彌陀經法鏡經德護長者經如來莊嚴智慧光明入一切佛境界經寶如來三昧經奮迅王問經自在王經阿闍世王經慧上菩薩問大善權經維摩詰經大莊嚴法門經方等般泥洹經諸法無行經佛昇忉利天為母說法經樂瓔珞莊嚴方便經虛空藏菩薩經金剛上味陀羅尼經金剛場陀羅尼經藥師琉璃光經慧印三昧經一切法高王經拔陂菩薩經彌勒成佛經轉女身經度諸佛境界智光嚴經第一義法勝經度一切諸佛境界智嚴經諸法勇王經金剛般若波羅蜜經大威燈光仙人問經無量門破魔陀羅尼經相續解脫經能斷金剛波若經金剛般若波羅蜜經一向出生菩薩經無言童子經無量壽經善思童子經菩薩淨行經虛空孕菩薩經佛遺日摩尼寶經大淨法門經大方等大雲請雨經象腋經虛空藏菩薩神呪經大雲請雨經郁迦羅越問菩薩行經大寶積經郁伽長者所問經無所希望經無垢施菩薩分別應辯經阿闍貰王女阿術達菩薩經清淨毘尼方廣經文殊師利淨律經無崖際持法門經無極寶三昧經寂調音所問經得無垢女經無畏德女經離垢施女經緣生經藥師如來本願分別緣起經菩薩本業經大方等頂王經稱讚淨土攝受經大乘頂王經藥師如來本願經文殊師利巡行經尊勝菩薩所問經大方廣菩薩十地經如來智印經摩訶衍寶嚴經金剛般若波羅蜜經孔雀王呪經諸菩薩求佛本業經阿難陀目佉尼呵離陀隣尼經善法方便陀羅尼經文殊師利問菩提經莊嚴菩提心經出生無量門持經舍利弗陀羅尼經象頭精舍經前世三轉經決定總持經伽耶山頂經月光童子經文殊尸利行經解節經稻芉經申日經彌勒下生經彌勒來時經無量壽佛經老母經老母女六英經觀虛空藏菩薩經正恭敬經善恭敬經八吉祥經八佛名號經龍施女經龍施菩薩本起經睒子經菩薩睒子經了本生死經大方等修多羅經轉有經大乘方等要慧經彌勒菩薩所問經謗佛經小無量壽經乳光佛經犢子經長者子制經逝童子經菩薩逝經聞成十二因緣經十二因緣經貝多樹下思惟十二因緣經腹中女聽法經胎藏經無垢賢女經無量門微密持經銀色女經大子和休經太子刷護經金剛祕密陀羅尼經阿闍世王受決經採華違王上佛經師子奮迅菩薩問經花積陀羅尼神呪經華聚陀羅尼呪經放鉢經兜沙經右十二帙內中間從上第八隔。三十九帙正法念處經增一阿含經右二經十二帙內左間從上第三隔。中阿含經雜阿含經右二經十一帙內左間從上第四隔。長阿含經別譯雜阿含經起世經雜寶藏經賢愚經普曜經修行道地經本事經生經胞胎經處處經泥犁經五百弟子自說本起經僧護因緣經達摩多羅禪經毘耶娑問經大安般守意經興起行經中本起經優婆夷淨行法門經那先比丘經陰持入經義足經柰女耆域國經般泥洹經大安般經右十三帙內左間從上第五隔。淨飯王般涅槃經八師經辯意長子經四自侵經七女經優填王經佛入涅槃密迹金剛力士哀戀經正見經中心經樹提伽經盧至長者因緣經須摩提長者經燈指因緣經普達王經佛大僧大經十二頭陀經新歲經十八泥犁經舍利弗摩目揵連遊四衢經未曾有經佛滅度後棺斂葬送經摩訶迦葉度貧母經迦葉赴佛般涅槃經梵摩難國王經羅云忍辱經造立形像福報經頞多和多耆經三品弟子經禪行法想經所欲致患經阿難七夢經婦人遇辜經當來變經出家緣經五無返復經木槵子經法受塵經未生怨經栴檀樹經末羅王經無上處經法常住經越難經五王經四輩經自愛經四願經護淨經遺教經罪業應報教化地獄經迦栴延說法沒盡經得道梯隥錫杖經長者子懊惱三處經佛為年少比丘說正事經無垢優婆夷問經沙曷比丘功德經灌洗佛形像經栴陀越國王經過去佛分衛經呵雕阿那含經摩達國王經龍王兄弟經懈怠耕者經難提釋經大迦葉本經阿鋡正行經十二品生死經時非時經堅意經五恐怖經諫王經貧窮老公經四品學法經輪轉五道經阿難四事經揵陀國王經四天王經大魚事經耶祇經右三帙內左間從上第六隔。六帙樓炭經過去現在因果經阿蘭若習禪法經太子本起瑞應經修行本起卷佛般泥洹經大般涅槃經坐禪三昧經摩登伽經長阿含十報法經舍頭諫經普法義經梵網六十二見經寂志果經開解梵志阿颰經梵志問頞羅延問種尊經業報差別經雜藏經三摩竭經求欲經大愛道般泥洹經七處三觀經琉璃王經漏分布經如來示教勝軍王經諫王經四諦經賴吒和羅經鸚鵡經十支居士八城人經雜阿含經比丘避女惡名欲自殺經阿難問事佛吉凶經尸迦羅越六向拜經瞿曇彌記果經蓱沙王五願經般泥洹後灌臘經頂生王故事經一切流攝守因經罪福報應經釋摩男本經報恩奉盆經本相倚致經阿那律八念經餓鬼報應經七佛父母姓字經魔嬈亂經梵摩喻經摩登女解形中六事經阿難分別經沙彌羅經鬼問目連經玉耶經阿遬達經古來世時經五母子經長壽王經恒水經摩鄧女經菩薩戒經菩薩受戒羯磨緣本致經齋經比丘問佛多優婆塞命終經波斯匿王太后崩塵坌身經轉法輪經國王不黎先泥十夢經長者子六過出家經施食獲五福報經閻羅王五天使者經阿那邠邸化七子經是法非法經四未曾有經力士移山經戒相應法經五陰譬喻經孫多耶致經鴦崛髻經諸法本經聖法印經增一阿含經群牛譬經禪行三十七品經戒德香經比丘聽施經行七行現報經馬有八態經盂蘭盆經馬有三相經鹹水喻經不自守意經八正道經七知經九橫經放牛經須達經阿難同學經右六帙亦同內左間第六隔。四分律僧祇律右二律十帙內左間從上第七隔。十誦律彌沙塞律善見律毘婆沙右三律十一帙內左間從上第八隔。鼻奈耶薩婆多毘尼摩德勒伽薩婆多毘尼毘婆沙毘尼母大愛道比丘尼經大比丘三千威儀經曇無德羯磨法大沙門百一羯磨法十誦羯磨比丘要用經四分比丘尼羯磨法四分比丘戒本經十誦比丘戒本經僧祇比丘戒本經彌沙塞比丘戒本經四分比丘尼戒本經十誦比丘尼戒本經僧祇比丘尼戒本經解脫戒本經優婆塞五戒威儀經優婆塞五戒相經犯戒罪報輕重經沙彌尼戒經真偽沙門經舍利弗問經迦葉禁戒經優婆離問佛經戒消災經沙彌十戒法并威儀經沙彌威儀經沙彌尼離戒文經右三十律七帙內左間從上第九隔。大智度論右大乘一論十帙內右間從上第一隔。瑜伽師地論阿毘達摩雜集顯揚聖教論般若燈論大莊嚴論十住毘婆沙論大乘莊嚴論攝大乘論攝大乘論攝大乘論右大乘論二十五帙內右間從上第二隔。攝大乘論攝大乘論廣百論十地經論菩薩地持論菩薩善戒經大乘阿毘達摩論集佛地論菩提資糧論佛阿毘曇經入大乘論彌勒菩薩所問經論三無性論佛性論中論百論大乘寶積經論勝思惟梵天所問經論文殊師利問菩提經論究竟一乘寶性論中邊分別論順中論大丈夫論攝大乘本論金剛般若經論攝大乘本論金剛般若論大乘起信論如實論十八空論十二門論三具足論方便心論迴諍論法華論唯識論唯識論攝大乘論本發菩提心論掌珍論因明理門論因明入正理論大乘五蘊論百法明門論顯揚論頌本廣百論本頌王法正理論觀所緣論大乘成業論涅槃經本有今無偈論寶髻菩薩四法經論一輸盧伽論轉法輪經論無量壽經論業成就論無相思塵論百字論涅槃論解捲論緣生論十二因緣論右大乘論十六帙內右間從上第三隔。阿毘達磨大毘婆沙論阿毘達磨順正理論阿毘達磨顯宗論阿毘達磨俱舍論阿毘曇毘婆沙論阿毘曇八犍度論解脫道論法蘊論右小乘論四十六帙內右間從上第四隔分兩隔。舍利弗阿毘曇論俱舍論發智論出曜論成實論阿毘達磨識身足論右小乘論十二帙內右間從上第五隔。鞞婆沙阿毘曇論眾事分阿毘曇雜阿毘曇心論立世阿毘曇論尊婆須蜜所集論法勝阿毘曇心論阿毘曇心論分別功德論四諦論三彌底論甘露味阿毘曇辟支佛因緣論俱舍論頌本入阿毘達磨頌三法度論隨相論十八部論部異執論明了論右小乘論九帙內右間從上第六隔。佛本行集經撰集百緣經陀羅尼集六度集佛本行經右集傳十帙內右間從上第七隔。付法藏因緣傳阿育王傳摩訶般若波羅蜜經鈔佛所行讚經傳禪祕要經禪法要解禪祕要法法句譬喻經百喻經法句集僧伽羅剎所集經舊雜譬喻經集雜譬喻經菩薩本緣經阿育王太子壞目因緣經無明羅剎集治禪病祕要法孛經鈔集四阿含暮鈔金七十論撰集三藏及雜藏傳阿含口解十二因緣經婆藪槃豆法師傳阿毘曇五法行經馬鳴菩薩傳龍樹菩薩為禪陀迦王說法要偈請賓頭盧法思惟略要法提婆菩薩傳龍樹菩薩傳分別業報略雜譬喻經迦葉結經四十二章經十二遊經佛醫經鈔破外道四宗論破外道涅槃論賓頭盧突羅闍為優陀延王說法經大阿羅漢蜜陀住法記賓頭盧為王說法經入藏目錄眾經目錄大唐內典錄右集傳八帙內右間從上第八隔。二百五十四部大方廣佛華嚴經東晉義熙年佛陀跋陀羅於楊都譯右一經。前後異譯。一十四部。所謂度世漸備信力十住興顯羅伽住法本業兜沙佛藏等。並抄略本部。支品流行。文或出沒義理無異。故非所錄。大般涅槃經北涼沮渠玄始年曇無讖於涼都譯右一經五譯。支條不具。未足通行。故舉上經總攝餘部。摩訶般若波羅蜜經後秦弘始年羅什於常安逍遙園西明閣譯右一經。前後十譯。謂放光光讚道行小品。各有新舊。明度無極遺日抄品。重沓罕尋。舉前以統大義斯盡。玉華後譯大般若者。斯乃明佛一化十有六會。依會敷說六百許卷。可謂智度大道佛從來。智度大海無涯極。得在供養難用常行。故羅什譯論千卷有餘。秦人所傳十分略九。今則通貫彼此隨時制宜。大方等大集經北涼曇無讖譯前三十卷北齊隋時耶舍譯後三十卷右一經。前後一十四譯。所謂大哀空藏寶髻寶女無盡意阿差末寶星淨行自在王奮迅王須彌藏無言童子等。並錄本經之別品。後人隨部別行。今總會通重本。未足開其後代。大威德陀羅尼經隋開皇年闍那崛多於京師大興善寺譯法炬威德陀羅尼經隋大業年達摩笈多於東都上林園翻經舘譯大菩薩藏經唐貞觀年玄奘於京師弘福寺譯菩薩瓔珞經前秦建元年竺佛念於長安譯菩薩見實三昧經後齊天保年耶舍於鄴都譯佛名經後魏天平年菩提留支於鄴下譯月燈三昧經後齊天統年耶舍於鄴下譯賢劫經西晉元康年竺法護於長安譯華手經後秦弘始年羅什於常安譯十住斷結經前秦建元年竺佛念於長安譯。大灌頂經東晉元帝年帛尸利蜜多於楊都譯觀佛三昧經宋永初年佛陀跋陀羅於楊都譯悲華經北涼玄始年曇無懺於涼都譯右一經。再譯。稱大悲分陀利經八卷。失翻人代。文義大同於前。大方等菩薩念佛三昧經隋大業年笈多於東都上林園翻經舘譯右一經。前譯稱念佛三昧經六卷。宋大明年功德直楊都翻出。二本大同。大乘大集地藏十輪經唐永徽年玄奘於京師慈恩寺譯右一經前譯。稱大方廣十輪經八卷。失翻人代。文義分明。二本大同。妙法蓮華經後秦弘始年羅什於常安譯右一經西晉竺。法護初譯稱正法。華經十卷。隋大業年。笈多後譯。加藥草品之五紙。諸呪並異。移囑累品在後。隨機所尚無減秦翻。楞伽阿跋多羅寶經宋元嘉年求那跋陀羅於楊都譯右一經。後魏菩提留支晚譯。稱入楞伽經十卷。文相乃多。義理如舊。五千五百佛名經隋開皇年耶舍於京師興善寺譯大方便佛報恩經失譯人時代大薩遮尼乾子經後魏正光元年菩提留支於鄴都譯右一經。前譯云。菩薩行方便神化經三卷。失譯人時代。二本大同。勝天王般若波羅蜜經陳時外國王子月婆首那於九江郡譯金光明經北涼曇無讖譯。前四卷陳真諦譯後經寶雲經梁天監年曼陀羅於楊都譯法集經後魏延昌四年菩提留支於洛都譯菩薩處胎經前秦建元年竺佛念於長安譯大悲經後齊天統年耶舍於鄴都譯大集賢護菩薩經隋開皇年耶舍於大興善寺譯大雲經前秦竺佛念譯。寶昌錄云。曇無讖於涼都譯密迹金剛力士經西晉竺法護譯大方等陀羅尼經北涼釋法眾於高昌郡譯海龍王經北涼曇無讖於涼都譯央掘摩羅經宋元嘉年求那跋陀羅於楊都譯無所有菩薩經隋開皇年笈多等於興善寺譯僧伽吒經後魏月婆首那王子於鄴都譯觀察諸法經隋開皇年崛多等於興善寺譯七佛神呪經失譯大樹緊那羅王問經後秦弘始年羅什於常安譯右一經。後漢支讖前譯。稱屯真所問經。二卷。在文隱質於義大同。持世經後秦弘始年羅什於常安譯右一經。西晉竺法護初譯。稱持人所問經。四卷。二本大同。弘道廣顯三昧經西晉永嘉年竺法護於長安譯右一經。竺法護初譯。稱阿耨達龍王經。三卷。同本異譯。存於一經。菩薩本行經稱揚諸佛功德經後秦弘始年羅什譯菩薩藏經後秦羅什譯力莊嚴三昧經隋開皇年耶舍於興善寺譯須真天子經西晉太始年竺法護於長安譯首楞嚴三昧經後秦羅什譯般舟三昧經西晉竺法護譯普超三昧經西晉太康年竺法護於長安譯右一經。後漢支讖初譯。稱阿闍世王經。二卷。文義無爽。且存後譯。等集眾德三昧經西晉竺法護譯右一經與集一切福德三昧經同本異譯。大方等善住意天子問經隋大業年笈多於東都翻經舘譯右一經。三譯。西晉竺法護譯。稱如幻三昧經。二卷。後魏留支譯。稱聖善住問經。三卷。文理大同。故存後出。廣博嚴淨不退轉法輪經宋元嘉年智嚴等於楊都譯右一經。三譯。西晉竺法護譯稱阿惟越致遮經。三卷。又異譯稱不退轉法輪經。並同本異出。思益梵天問經後秦羅什譯右一經。三譯。西晉法護譯。為持心梵天問經。四卷。或云等御諸法經等。後魏菩提留支譯。稱勝思惟天問經。六卷。文理大同。隨時尚者。思益為重。佛升忉利天為母說法經西晉太康年竺法護譯右一經。西晉安法欽譯。為道神足變化經。四卷。同本異翻。解深密經唐貞觀年玄奘於京師慈恩寺譯右一經。四譯。初宋時求那跋陀羅出名相續解脫經。陳時真諦出。名解節經。文略不具。與後魏留支所譯深密解脫經同。故存後本為定。維摩詰所說經後秦羅什於常安逍遙園渭陰譯右一經。三譯。吳時支謙所譯。為毘摩羅鞊經。二卷。唐玄奘所譯。為說無垢稱經。六卷。繁略折衷難逮秦翻。終是周因殷禮損益可知云。諸法無行經後秦羅什譯右一經。再譯隋崛多所翻。為諸法本無經。三卷。詞力未足同本故略。無極寶三昧經西晉永嘉年竺法護譯右一經。再譯。異翻一本云寶如來三昧經。二卷。失譯人代。文同故略。方等泥洹經東晉佛陀跋陀羅共法顯於楊都譯右一經。三翻。異譯為哀泣經。二卷。隋時崛多譯。為四童子經。三卷。文無以異。故存晉本。慧上菩薩問太善權經西晉太康年竺法護譯右一經。二本。西晉天竺居士竺難提譯。稱大乘方便經。三卷。既同前本。故略不出。文殊師利現寶藏經西晉太始年竺法護譯右一經。又譯云大方廣寶篋經。三卷。不顯人代。文同故略。等目菩薩問三昧經西晉竺法護譯明度五十挍計經後漢安世高譯菩薩瓔珞本業經前秦竺佛念於長安譯護國菩薩經隋開皇年崛多等於大興善寺譯超日明三昧經西晉太始年竺法護譯月上女經隋開皇年崛多譯中陰經前秦竺佛念譯須彌藏經後齊耶舍於鄴都譯佛華嚴入如來不思境經隋開皇年崛多等於興善寺譯大法鼓經宋求那跋摩於楊都譯諸佛要集經西晉竺法護譯文殊師利佛土嚴淨經西晉永熙年竺法護於洛陽譯濡首無上清淨分衛經宋時翔公於南海郡譯大乘同性經後周天和年崛多共僧安於長安譯阿閦佛國經後漢建和年支讖於洛陽譯蓮華面經隋開皇年耶舍譯大乘譬喻王經隋開皇年崛多等於興善寺譯迦葉經後魏月婆首那王子於洛陽譯孔雀王陀羅尼經梁僧伽婆羅於楊都占雲舘譯發覺淨心經隋開皇年崛多等於興善寺譯無上依經陳真諦於廣州譯移識經隋開皇年崛多等興善寺譯未曾有經南齊曇景於楊都譯大方廣如來性經不思議功德經大吉義呪經菩薩夢經文殊師利問經仁王般若波羅蜜經法界體性無分別經密迹金剛力士經大方廣如來祕藏經善臂菩薩所問經大淨法門經西晉竺法護譯右一經。隋耶舍又譯。為大莊嚴法門經。二卷。文義大同。順權方便經西晉竺法護譯右一經。宋時法海又譯。稱樂瓔珞莊嚴方便經。一卷。文同不錄。大雲輪請雨經隋開皇年耶舍譯右一經。三譯。初後周崛多譯。稱大雲請雨經。後隋崛多又譯。加大方等字。意同故略。如來莊嚴智光入佛境經後魏菩提留支於洛都譯右一經三譯。梁時僧伽婆羅出者名度諸佛境智嚴經。又別譯加智慧光嚴經。同本異譯。德護長者經隋開皇年耶舍於長安譯右一經。三譯。初晉竺法護翻出。名月光童子經。一卷。又別譯云申日經。文同故略。善思童子經隋開皇年崛多譯右一經。三譯。初名大方等頂王。亦名維摩詰子問經。後又出云大乘頂王經。文相大同。郁迦羅越問菩薩行經西晉竺法護譯右一經。三譯。初後漢安玄出。名法鏡經。後魏僧鎧出。名郁伽問經。文理大同。無量清淨平等覺經魏時帛延譯右一經。三譯。吳時支謙出者。名阿彌陀經。二卷。西晉竺法護出者。名無量壽經。二卷。文理無異。故略。虛空孕菩薩經隋開皇年崛多譯右一經。四譯。後秦佛陀耶舍出者。名虛空藏神呪經。宋時曇摩蜜多出。名觀空藏菩薩經。又別譯為虛空藏經。廣略殊文。義同一揆。緣生經隋大業年笈多於東都上林園譯右一經。再譯。唐玄奘出。名分別緣起經。二卷。雖言巧妙尋者易廻。東方最勝燈王如來經隋開皇年崛多於大興善寺譯諸法最上王經隋開皇年崛多譯成具光明定意經後漢靈帝時支曜譯太子須大拏經西秦乞伏國仁時法堅譯太子慕魄經西晉竺法護譯須賴經吳黃武年支謙譯金色王經後魏般若留支於洛都譯獨證自誓三昧經西晉竺法護譯摩訶摩耶經南齊曇景於楊都譯大方等如來藏經東晉義熙年佛陀跋陀羅於楊都譯如來方便善巧呪經隋開皇年崛多譯勝鬘師子吼一乘方便經宋元嘉年求那跋陀羅於楊都譯須摩提經西晉竺法護譯希有挍量功德經隋開皇年崛多譯梵女首意經西晉竺法護譯差摩婆帝受記經後魏留支於洛都譯月明菩薩經吳黃武年支謙譯滅十方冥經西晉元熙年竺法護譯出生菩提心經隋開皇年崛多於興善寺譯普門品經西晉太康年竺法護譯商王天子經隋開皇年崛多於興善寺譯心明經西晉竺法護譯月燈三昧經宋時先公譯不思光菩薩所說經西晉竺法護譯文殊師利問菩薩署經後漢靈帝時支讖譯德光太子經西晉太始年竺法護於長安譯施燈功德經後齊耶舍於鄴下譯菩薩呵色欲經後秦弘始年羅什於常安譯人本欲生經後漢桓帝時安世高譯不增不減經後魏留支譯佛語經後魏留支譯無字寶篋經後魏留支譯師子吼經後魏菩提留支共佛陀扇多譯十法經梁普通年僧伽婆羅於楊都譯不必定入印經後魏留支譯十二佛名神呪經隋開皇年崛多譯魔逆經西晉太康年竺法護譯濟諸方等學經西晉竺法護譯菩薩行五十緣身經西晉竺法護譯內藏百寶經後漢靈帝時支讖譯大方廣總持經隋開皇年毘尼多留支譯彌勒問本願經西晉竺法護譯文殊般若波羅蜜經梁天監年曼陀羅於楊都譯堅固女經隋開皇年耶舍譯演道俗業經西秦法堅於河南譯菩薩生地經吳黃武年支謙譯私呵三昧經吳黃武年支謙譯寶網經西晉竺法護譯百佛名經隋開皇年耶舍譯無量義經南齊建元年曇無耶舍於廣州譯觀彌勒上生兜率經北涼沮渠安陽侯京聲譯觀無量壽經宋元嘉年畺良耶舍於楊都譯觀普賢行法經宋元嘉年曇無蜜多於楊都譯觀藥王藥上二菩薩經宋元嘉年畺良耶舍譯請觀世音消災經宋時外國舶主竺難提譯觀世音授記經宋時曇無竭於楊都譯鹿母經西晉竺法護譯鹿子經吳建興年支謙譯除恐災患經魏時帛延譯溫室洗浴眾僧經西晉竺法護譯四不可得經西晉竺法護譯福田經西晉法炬共法立譯出家功德經吳時支謙譯入法界體性經隋開皇年崛多等於興善寺譯彌勒成佛經西晉竺法護譯右一經。三譯。後秦羅什譯。為彌勒下生。文乃流便事義闕略。又人別譯為彌勒來時經。三紙許。詞理不具。故存前本。不空羂索神呪經唐玄奘譯右一經。與前隋崛多出為不空羂索經同本。無量壽佛經後秦弘始年羅什譯右一經。三譯。與宋時求那跋陀羅所出。小無量壽。及唐玄奘所出。稱讚淨土攝受經。同本。故不兩出。藥師琉璃光經宋鹿野寺沙門譯出右一經。三譯。與隋笈多出藥師本願經同。又與唐玄奘所出者不異。老母經吳時支謙譯右一經。與人別譯老母六英經同。不可雙行。隨存一本。餘經例然。文殊尸利行經隋開皇年崛多譯右一經。與後魏留支譯文殊巡行經同本。金剛場陀羅尼經隋開皇年崛多譯右一經。與後魏扇多所出金剛上味經同。善恭敬經隋開皇年崛多譯右一經。與扇多所出正恭敬經同。得無垢女經後魏瞿曇留支於鄴都譯右一經。三譯。與離垢施女經無垢施菩薩應辯經同。無畏德女經後魏元象年佛陀扇多譯右一經。與西晉法護出阿闍世王阿術菩薩經同。尊勝入諸門陀羅尼經後齊居士萬天懿鄴都譯右一經。與法堅所出無涯持法門經同。大威燈光仙問疑經隋開皇年崛多譯右一經與後魏留支譯第一義法勝經同。八佛名號經隋開皇年崛多譯右一經。與宋求那跋陀所出八吉祥經同。龍施菩薩本起經右一經與西晉法護所出龍施女經同。睒子經西秦法堅譯右一經。與別譯菩薩睒經同。稻芉經右一經。與支謙所出了本生死經同。莊嚴菩提心經後秦羅什譯右一經。與竺法護所出大方廣菩薩十地經同。無所悕望經西晉竺法護譯右一經與別譯象腋經同。大方等修多羅王經後魏留支譯右一經與別譯轉有經同。彌勒菩薩所問經後魏留支譯右一經。與別譯大乘方等要慧經同。慧印三昧經吳時支謙譯右一經。與別譯如來智印經同。一切法高王經後魏興和年留支譯右一經。與別譯諸法勇王經同。決定總持經西晉竺法護譯右一經。與留支出謗佛經同。乳光佛經西晉竺法護譯右一經。與別譯犢子經同。大寶積經別譯失人代右一經。三譯。與支讖佛遺日寶及摩訶衍寶嚴經同。金剛般若經後秦弘始年羅什於常安譯右一經。四譯。後魏留支出者與論符同。然受持者多尚秦本。故諸餘三本少被於時。長者子制經別譯右一經。三本。與法護所出逝童子及菩薩逝二種經同。故隨出一本。象頭精舍經隋開皇年毘尼多留支譯右一經。三譯。與文殊問菩提經及伽耶山頂經同。十二因緣經南齊永明年求那毘地譯右一經。三出。與西晉法護所譯貝多樹下思惟因緣經。及漢安世高所出聞成十二因緣經同。轉女身經右一經。四出與腹中女聽經胎藏經無垢賢女經並同。一向出生菩薩經隋開皇年崛多於興善寺譯右一經。六譯。與無量門微密經。出無量門持經。阿難目佉經。無量門破魔經。舍利弗陀羅尼經同。十一面觀世音經後周崛多譯右一經。與皇朝玄奘譯十一面觀世音神呪經同。前世三轉經右一經。與別譯銀色女經同。太子刷護經右一經。與別譯太子和休經同。菩薩方便陀羅尼經右一經。與別譯金剛祕密陀羅尼經同。阿闍世王受決經右一經。與採花違王上佛受決經同。華聚陀羅尼經右一經。三譯。與師子奮迅問經花積陀羅尼經同。放鉢經拔陂菩薩經孔雀王呪經東晉咸康年帛尸利蜜譯虛空藏菩薩問持經福經失譯餘經例知菩薩修行經菩薩投身餓虎起塔因緣經一切施王行檀波羅蜜經頻毘娑羅王詣佛供養經薩羅國王經大意經天王太子辟羅經長者音悅經長者法志妻經一切智光仙人慈心不食肉經文殊師利般涅槃經師子月佛本生經阿彌陀鼓音聲陀羅尼經法華三昧經金剛三昧本性不壞滅經寶積三昧文殊問法身經千佛因緣經八部佛名經八吉祥神呪經八陽神呪經十吉祥經賢首經甚深大迴向經賢者五福經幻士仁賢經八大人覺經後出阿彌陀佛經甚希有經最無比經諸佛心陀羅尼經受持七佛名號經佛臨涅槃記法住經佛地經稱讚大乘功德經顯無邊佛土經勝幢臂印陀羅尼經濟苦陀羅尼經八音普密陀羅尼經持世陀羅尼經緣起聖道經六門陀羅尼經般若多心經天請問經合二十部三十一卷優婆塞戒經北涼曇無讖於涼都閑豫宮譯佛藏經後秦羅什於常安譯方廣三戒經寶梁經北涼道龔譯梵網經後秦羅什譯菩薩藏經梁天監年僧伽婆羅於楊都譯決定毘尼經群錄皆云於燉煌譯竟不顯人代名目文殊師利悔過經西晉竺法護譯舍利弗悔過經西晉竺法護譯寂調音所問經宋時法誨譯右一律與西晉所出清淨毘尼方廣經及文殊淨律經同。故存一本而已。大乘三聚懺悔經隋開皇年崛多等於興善寺譯菩薩戒本經唐貞觀二十一年玄奘於翠微宮內譯菩薩羯磨唐貞觀二十三年玄奘於翠微宮內譯法律三昧經菩薩內戒經三曼陀跋陀羅菩薩經菩薩受齋經淨業障經菩薩善戒經菩薩五法懺悔經合六十三部四百四十五卷大智度論後秦弘始年羅什於常安西明寺閣上譯瑜伽師地論唐貞觀二十年玄奘於大慈恩寺譯顯揚聖教論唐貞觀十九年玄奘於弘福寺譯阿毘達磨雜集論唐貞觀十九年玄奘於弘福寺譯般若燈論唐貞觀三年波頗蜜多於勝光寺譯大莊嚴論後秦羅什譯十住毘婆沙論後秦羅什譯大乘莊嚴論唐貞觀四年波頗於勝光寺譯十地經論後魏永明年勒那摩提等於洛都少林寺譯攝大乘釋論唐永徽年玄奘於北闕及慈恩寺譯右一論。四出。與梁真諦所出二本。及隋時笈多出者同。義無以異。攝大乘論唐永徽年玄奘於慈恩寺譯菩薩地持論北涼曇無讖於姑臧譯右一論。與善戒經大同。廣百論唐顯慶年玄奘於慈恩寺譯大乘阿毘達磨集論唐顯慶年玄奘譯佛地經論唐永徽年玄奘譯菩提資糧論隋大業年笈多於東都上林園翻經舘譯彌勒菩薩問經論後魏留支譯寶積經論後魏留支譯勝思惟經論後魏留支譯佛性論陳真諦譯中論後秦羅什於常安譯寶性論後魏菩提留支於洛都譯金剛般若論後魏菩提留支於秦太上文宣公第譯攝大乘本論唐貞觀二十三年於玉華宮玄奘譯右一論。三出。與陳真諦及魏扇多二本大同。文殊問菩提經論後魏菩提留支於洛都譯大丈夫論北涼道泰譯中邊分別論陳真諦譯佛阿毘曇論陳真諦譯順中論後魏菩提留支譯百論後秦羅什譯金剛般若論隋大業九年笈多於東都上林園譯三無性論陳真諦譯入大乘論北涼道泰譯發菩提心論失譯人代唯識論後魏瞿曇流支譯右一論與陳真諦出者大同。思塵論陳真諦譯右一論。與別譯觀所緣緣論同。大乘成業論唐貞觀年玄奘譯右一論。與後魏瞿曇流支所出業成論大同。大涅槃經論陳達摩菩提譯涅槃本有今無論陳真諦於廣州譯三具足論後魏菩提留支譯法華經論後魏菩提留支於鄴下譯轉法輪論後魏菩提留支譯寶結菩薩四法經論後魏菩提留支譯無量壽經論後魏菩提留支譯迴諍論後魏瞿曇留支譯起信論陳真諦譯如實論陳真諦譯十二門論後秦羅什譯十八空論方便心論後魏延興年吉迦夜與曇曜譯解拳論陳真諦譯緣生論隋大業年笈多於東都上林園譯十二因緣論後魏菩提留支譯一輸盧迦論後魏瞿曇留支譯百字論後魏菩提留支譯掌珍論因明正理門論因明入正理門論大乘五蘊論王法正理論百法明門論顯揚論頌本廣百論本小乘經律論翻本單重譯人有無錄經有四百一十三卷律有二百七十四卷論有五百六十五卷都合小乘經律論一百八十二部合一千二百五十二卷二萬二千四百二十八紙合一百一十八部正法念處經後魏菩提留支於洛都譯中阿含經東晉僧伽提婆譯右一經前後別譯二十六部。在文出沒於義全同。故錄本經。餘經蓋闕。增一阿含經東晉前秦建元年曇摩難提於長安譯右一經。前後別譯一十七部。文義無爽。故略不出。雜阿含經宋求那跋陀羅於楊都譯右一經前後別譯一十五部。大同廣本。故不重列。長阿含經東晉後秦弘始年佛陀耶舍於常安譯右一經。前後異譯一十一部。既同本經。故不重出。賢愚經宋時惠覺共威德於高昌郡譯起世經隋大業年笈多於東都上林園譯雜寶藏經後魏延興年吉迦夜共曇曜於北臺譯普曜經西晉永嘉年竺法護譯本事經唐永徽年玄奘於京師譯修行道地經後漢安世高譯生經西晉竺法護譯阿蘭若習禪經後秦弘始年羅什於常安譯右一經。與別譯坐禪三昧經大同。摩登伽經右一經。與西晉竺法護所譯舍頭諫經同。過去現在因果經宋時求那跋陀羅於楊都譯右一經。三譯。初後漢曇果出者名修行本起。及吳時瑞應經義同。本相倚致經後漢安世高譯右一經。與別譯緣本致經同。阿難問事佛吉凶經西秦乞伏仁時法堅譯右一經。與別譯阿難分別經同。業報差別經隋開皇年曇法智譯右一經。與別譯罪福報應經同。如來示教勝軍王經唐永徽年玄奘於慈恩寺譯右一經。與別譯諫王經同。五母子經右一經。與別譯沙彌羅經同。玉耶經右一經。與別譯阿欶達經同。盂蘭盆經右一經。三本。與灌臘經報恩奉盆經淨土盂蘭盆經同。摩登女解形六事經右一經。與別譯摩鄧女經同。又二名雖別本實一經。陰持入經後漢安世高譯中本起經後漢建安年康孟詳共竺大力譯興起行經後漢康孟詳譯達磨多羅禪經後秦佛陀跋陀羅譯義足經吳黃武年支謙譯毘耶娑問經後魏菩提留支譯大安般守意經後漢安世高譯優婆夷淨行經那先比丘經大安般經後漢安世高譯般泥洹經宋元嘉年求那跋陀羅於楊都譯當來變經西晉竺法護譯過去佛分衛經西晉竺法護譯奈女耆域經西晉竺法護譯淨飯王泥洹經北涼安陽侯沮渠京聲譯八師經吳時支謙譯大迦葉本經西晉竺法護譯四願經吳黃武年支謙譯婦人遇辜經西秦法堅譯辯意長者子問經後魏法場譯胞胎經西晉太安年法護譯四自侵經西晉竺法護譯五百弟子說本緣經西晉太康年竺法護譯七女經吳黃武年支謙譯阿難四事經吳支謙譯所欲致患經西晉竺法護譯法受塵經後漢安世高譯禪行法想經後漢安世高譯四天王經宋元嘉年智嚴寶雲等楊都譯佛臨涅槃略誡經後秦羅什於常安譯舍利弗目連遊四衢經西晉竺法護譯難提釋經無垢優婆夷問經造立形像福報經法常住經懈怠耕者經優填王經阿難七夢經佛入涅槃密迹金剛哀戀經迦葉赴佛涅槃經佛滅度後葬送法經摩訶剎頭經羅云忍辱經出家緣經三品弟子經四輩經見正經呵鵰阿那經五無返復經阿那含正行經五恐怖經大魚事經頞多和多耆經梵和難國王經摩訶迦葉度貧母經中心經龍王兄弟經沙曷比丘功德經樹提伽長者經盧至長者緣經須摩提長者經五王經十二品生死經摩達國王經末羅王經燈指因緣經普達王經揵陀國王經堅意經佛大僧大經祇耶經十二頭陀經護淨經木梙子經時非時經得道梯蹬經栴檀樹經新歲經貧窮老公經長者子懊惱三處經佛說越難經栴檀越國王經自愛經佛說處處經無上處經轉輪五道罪福經未生怨經十八泥犁經泥犁經罪業報應教化地獄經僧護經未曾有經迦延說法沒偈佛為少比丘說正事經四品學法經合三十五部曇無德四分律後秦弘始年佛陀耶舍於常安譯薩婆多十誦律後秦弘始年弗若多羅共羅什譯初二分又共摩訶流支續譯又卑摩羅叉出後分都了。摩訶僧祇律東晉佛陀跋陀羅共法顯於楊都譯彌沙塞五分律宋景平年佛陀什共道生智勝楊都譯善見毘婆沙律南齊永明年僧伽跋陀羅於廣州譯鼻奈耶前秦竺佛念共道安等於長安譯。薩婆多摩得勒伽宋元嘉年僧伽跋摩於楊都譯薩婆多毘尼毘婆沙失譯人代大比丘三千威儀毘尼母大愛道尼經四分律比丘戒本後秦佛陀耶舍於常安譯四分律比丘尼戒本十誦律比丘戒本十誦律比丘尼戒本僧祇律比丘戒本前魏曇摩迦羅於許昌譯。僧祇律比丘尼戒本彌沙塞五分戒本宋景平年佛陀什於楊都譯解脫戒本後魏瞿曇流支譯曇無德羯磨前魏正元元年曇諦於洛陽譯。四分尼羯磨宋元嘉年求那跋摩譯十誦羯磨大沙門百一羯磨沙彌十戒并威儀沙彌尼十戒沙彌離戒沙彌威儀優婆塞五戒相宋求那跋摩譯舍利弗問經真偽沙門經戒消災經迦葉禁戒經犯戒罪報輕重經優婆塞五戒威儀優波離問律明了論陳真諦於臨川郡譯合二十九部阿毘達磨大毘婆沙唐永徽年玄奘於京師奉詔譯右一論。與北涼道埏所出阿毘曇八犍度毘婆沙六十卷同。但今以廣為異。順正理論唐永徽年玄奘譯顯宗論唐永徽年玄奘譯發智論唐永徽年玄奘譯右一論與舊迦延八犍度三十卷同。俱舍論唐顯慶年玄奘譯右一論。與真諦所出二十二卷同。舍利弗阿毘曇後秦弘始年曇摩崛多於常安譯出曜論前秦竺佛念於長安譯成實論後秦羅什譯識身足論唐顯慶年玄奘譯鞞婆沙阿毘曇論前秦建元年僧伽提婆於洛陽譯法蘊足論唐顯慶年玄奘譯解脫道論梁僧伽婆羅於楊都占雲館譯眾事分阿毘曇雜阿毘曇心論宋元嘉年伊葉波羅共求那跋摩譯立世阿毘曇論陳真諦於始興郡譯尊婆須蜜集論前秦建元年僧伽跋澄共佛念譯法勝阿毘曇後秦天統年耶舍共法智譯四諦論陳真諦於南康郡譯阿毘曇心論東晉太元年提婆共慧遠於廬山譯分別功德論失譯人代三彌底論唐顯慶年玄奘譯阿毘達磨唐顯慶年玄奘譯阿毘曇甘露味辟支佛因緣論三法度論東晉太元年僧伽提婆於廬山譯俱舍論頌本唐玄奘譯十八部論陳真諦譯部異執論陳真諦譯隨相論陳真諦譯合四十三部佛本行集隋開皇中崛多於京師奉勅譯撰集百緣經吳時支謙於建業譯陀羅尼集六度集吳時康僧會於武昌譯佛本行經宋元嘉年寶雲於楊都譯阿育王傳梁天監年僧伽婆羅於楊都譯付法藏傳後魏吉迦夜共曇曜於北臺譯佛所行讚傳東晉寶雲於楊都譯禪祕要宋元嘉年曇摩蜜多於江南譯百喻集南齊永明年求那毘地於楊都譯法句喻集西晉沙門法炬共法立譯菩薩本緣吳時支謙譯僧伽羅剎集前秦曇摩難提譯法句經吳時支謙譯禪祕要法後秦弘始年羅什譯禪法要解後秦羅什譯舊雜譬喻吳康僧會譯雜譬喻孛經鈔集吳黃武年支謙於武昌譯思惟要略後漢安世高譯佛醫經鈔吳世竺律頭炎共支謙譯分別業報略集宋元嘉年求那跋摩譯為禪陀王說偈宋求那跋摩譯雜譬喻經後秦羅什譯無明羅剎集四十二章後漢永平年竺法蘭於東京譯治禪病祕要北涼安陽侯沮渠京聲譯請賓頭盧法後漢安世高譯阿含口解十二因緣後漢安世高譯阿毘曇五法行後漢安世高譯賓頭盧為王說法賓頭慮為優陀延王說法十二遊經迦葉結經西晉竺法護譯育王子壞目因緣經前秦建元年曇摩難陀共佛念譯馬鳴菩薩傳後秦羅什譯龍樹菩薩傳後秦羅什譯提婆菩薩傳後秦羅什譯婆藪盤豆傳陳真諦譯撰集三藏及雜藏傳四阿含暮鈔前秦鳩摩羅佛提譯大阿羅漢難陀蜜多法住記唐龍朔二年玄奘於坊州玉華宮寺譯大唐眾經錄唐龍朔二年。終南山釋氏。於京師西明寺撰依前錄有外道金七十論。破外道四宗論。破外道涅槃論未睱故闕。都合大小乘經律論并賢聖集合四萬六千八百五十紙。歷代眾經有目闕本錄第五歷代道俗述作注解錄第六歷代諸經支流陳化錄第七歷代所出疑偽經論錄第八歷代眾經錄目終始序第九歷代眾經應感興敬錄第十序曰。自佛經之流東夏也。六百餘載。三被誅除。值弘護者觀機而作。先隱巖穴固守至真。雲霧霑漬又被淹爛。及後興法方事拾遺。百不存一。且存綱領。賴值江表五代奉信無虧。遂使傳度法本周流寰宇。而西晉之末天下分崩。譯人遭難寄死無地焉。使經本獨得安全。又漢靈栖遑東西臨幸。佛經俗典於此淪亡。故致目本俱遺其數不少。今總會群錄鳩聚結之。勘本則無。挍目便有。恐後獲者據現錄無。便委棄之同於疑偽。是以尋閱古今諸錄。挍定經本有無。有則依而入藏。無則題目擬訪。庶有同舟之士。懷斯而廣集云。尋群錄闕本其類繁多。試以現經挍閱定錄。居然顯異。今欲列名廣示。且已備在前篇。紙墨易繁終為詞費。故略而不敘。必搜訪獲本真偽莫分。或人代未明。可依錄撿歷。則名目顯然是非斯決。故不勞備載。又隨代後錄皆連寫之。又可易見。大智度論明十二部經中。乃至後代凡聖解釋佛語。斯即是第十二部優波提舍經。據唐言譯云論議也。深有所以名之為議。義取慧解通敏能之。非彼庸疎而得陳迹。故佛經東漸。自漢至唐。年過六百代經偏正道俗歸信森若繁雲。毘贊正理弘揚大化。世高創述於緣理。斖斖惟良。釋安甄解於持心。超然孤逈。㳂斯以降代有人焉。約准卷收將二千卷。今人澆薄多不鏡尋。致令前錄同所輕削。所以通法不能開俗。如不編次則相從埋沒。昔齊末梁初。有鍾山定林寺僧祐律師。弘護在懷。綜拾遺逸。纘述經誥。不負來寄。今敘其所綴為始。餘則附錄列之。釋僧祐撰三藏集十有二卷。其雜錄序曰。夫靈源啟潤則萬流脈散。玄根毓萌則千條雲結。何者。本大而末盛。基遠而緒長也。自尊經神運秀出俗典。由漢屆梁世歷明哲。雖復緇服索飾。然並異迹同歸。至於講議讚析代代彌精。注述陶練人人競密。所以記論之富。盈閣以󱮕房。書序之繁。充車而被軫矣。宋明皇帝。摽心淨境載飡玄味。迺勅中書侍郎陸澄。撰錄法集。陸博識洽聞包舉群籍。銓品名例隨義區分。凡十有六帙。百有三卷。名為續法論。其閱古今亦已備矣。雖非正經。而毘贊道化。可謂聖典之羽儀。法門之警衛。足以輝顯前緒照進後學。是以寄于三藏集末以廣支葉之覽焉。宋明帝。勅中書侍郎陸澄撰續法論。目錄序。論。或列篇立第兼明眾義者。今總其宗致。不復摘分。合之則體全。別之則文亂。置難形神援譬薪火。庾闡發其議。謝瞻廣其意。然桓譚未及聞經。先著此言。有足奇者。宜其掇附。牟子不入教門而入緣。序以特載。漢明之時像法初傳故也。魏祖答孔。是知英人開尊道之情。習生貽安。則見令主弘信法之心。所以有取二書指存兩事。又支遁敷翰遠公等江南僧業故兼錄之。即色遊玄論辯者論釋即色本無義不真空論本無難問郄與法濬書郄與開法師書郄與支法師書心無義釋心無義法性論上下實相義問實相問如法性實際問實法有問分破空實相論實相通塞論會通論支書與郄嘉賓會通論上下始元論略論諸經勝鬘經序百論序百論序右續法論第一帙。涅槃無名論佛性論上下問涅槃有神不問滅度權實問清淨國涅槃三十六問釋八住初心欲取泥洹義與諸道人論大涅槃義論經目大涅槃經序辯佛性義佛性集佛性論右續法論第二帙。道行指歸道行指歸般若無名論問佛成道時何用問般若法問般若稱問般若知問般若是實相智非問般若薩婆若同異問無生法忍般若同異問禮事般若問佛慧問權智同異問菩薩發意成佛般若析疑略序大品經序大品經序大智釋論序般若經問論序中論序小品經序合維摩詰經序道行品注序維摩詰經注序毘摩羅詰經義疏序自在王經後序思益經義疏序與釋慧遠書論真人至極與諸道人論般若義右續法論第三帙。問法身問法身重問法身問真法身像類問真法身壽問法身應感問法身非色問修三十二相問法身二一義丈六即真論通佛影迹通佛頂齒爪通佛衣鉢通佛二㲲不然右續法論第四帙。問法身佛盡本習佛成佛時斷何累右續法論第五帙。法華經後序妙法蓮華經序妙法蓮華經宗要序與竺道生書法華經論辯三乘論無三乘統論問釋道安三乘并書問三乘一乘問得三乘問三歸問辟支佛四阿含慕抄序長阿含經序三法度經序正誣論了本生死經注序法句經序明佛論譬道論坐右銘道學誡切悟章支道林答謝長遐書離識觀張景胤與從弟景玄書奉法要七眾法通神祝明感論問菩薩生五道中明七佛問不見彌勒不見千佛右續法論第六帙。優婆塞五學跡略論上下法社節度序外寺僧節度序節度序般若臺眾僧集議節度序比丘尼節度序咸康六年門下議并詔及何次道議晉成帝詔及何次道議四首桓敬道書與八座論人敬王者桓敬道與王稚遠書往反九首桓敬道與釋慧遠書往反三首桓敬道偽詔沙門不須敬天子并卞嗣之答往反十首桓敬道沙汰沙門教釋慧遠答桓敬道書論科簡沙門事宋武作相沙汰道人教沙門不敬王者論問佛法不老與釋慧遠書論沙門袒服沙門袒服論與禪師書論踞食與王司徒諸人書論據食與道生慧觀二法師書論據食表并詔四首右續法論第七帙。本起四禪序并注安般守意經注序十二門經注序十二門注序陰持入經序人本欲生經注序禪經序禪經序釋神足問念佛三昧妄書禪慧宣諸弘信問慧思修禪定義在家習定法右續法論第八帙。阿毘曇心序阿毘曇序阿毘曇五法行義阿毘曇心略解數阿毘曇心雜數林問竺道生諸道人佛義眾僧述范問范重問道生往反三首傅季友答范伯倫書辯宗論法勗問往返六首僧維問往返六首慧驎述僧維問往返驎維問往返六首竺法網釋慧林問往返十一首王休元問往返竺道生答王問一首漸悟論竺道生執頓悟論謝康樂靈運辯宗述頓悟釋慧觀執漸悟明漸論右續法論第九帙。問遍學問遍學重問遍學問羅漢受論三行上敘通三行郄與謝慶緒書往返論三行下郄與傅叔玉書往返三首答英郎與書一首王季琰書往返與仰法師書道地經注序略解三十七品次第本業略例本業經注序論十住上下書與謝慶緒論十住往返四首傅叔玉重書并謝答四十二字十住義實相摽格論問住壽問釋道安六通右續法論第十帙。神本論命源論識三本論支道人書與謝論戴安道書與謝論三識四執論問精神心意識問十數論辯心意識釋神名驗寄名問論神問釋道安神問神識五陰三達釋問後識追憶前識神不更受形論更生論習鑿齒難神不滅論桓君山新論論形神書與何彥德論感果生滅五往返山伯源問摯元禮諮顏答山摯二難右續法論第十二帙。問四相物不遷論申無生論右續法論第十三帙。牟子舊首楞嚴經後序支法護像贊答孔文舉書與釋道安書與釋道安書與高句驪國道人書右續法論第十四帙。難沙門于法龍答謝宣明難佛理論撿答或人問關中法滲道人與涼州同學書達性論顏延年釋何五往返均善論何承天與宗少文書五往返斷家養論釋慧琳難廣何顏重與何書右續法論第十五帙。辯教論婚農無傷論昭拯明化論問難右續法論第十六帙。自漢末晉初。軍國競接乍分乍統。教明未融雖有命篇。已備代錄既並約文。故不重出。東晉迄今詞什繁富。如不歷顯將何陳迹。故沿時隨出。如後備之。然續法論中間題英作。試閱群錄不無遺漏。故從次纘集。又本文罕具難具見之。正獲題目著于此錄。惜乎塵委斯文墜諸。東晉元帝楊都瓦官寺沙門竺僧敷撰神無形論一卷東晉成帝沙門康法暢撰人物始義論一卷晉哀帝會稽沃州沙門支道林撰論六首即色遊玄論辯三乘論聖不辯知論釋蒙論辯著論道行指歸本業本起等諸序晉哀帝沙門竺僧度撰毘曇指歸一卷晉孝武世九江廬山沙門釋慧遠撰論三十餘卷大智論要略問什師大乘深義法性論明報應論釋三報論辯心識論沙門不敬王者論問袒服論諸經論序晉孝武世剡東仰山沙門竺法濟撰高逸沙門傳一卷晉孝武世荊州上明寺沙門釋曇微撰論二卷立本論九篇六識指歸十二首晉孝武世廬山東林寺沙門釋曇詵撰六卷注維摩詰經窮通論前秦符氏當晉孝武太元中長安沙門釋道安撰注三十許卷般若析疑略大十二門注解陰持入注解答法汰難光贊折中解光贊抄解般若折疑准起重解道行集異注小十二門注解了本生死注解密迹持心二經甄解賢劫諸度無極解人本欲生注撮解安般守意解大道地注解眾經十法連雜注解義指注解九十八結連約通解三十二相解三界混然諸雜錄答法將難西域志後秦姚氏晉安帝世天竺沙門鳩摩羅什注維摩經撰實相論後秦京兆沙門釋僧肇撰論注經如左注維摩經撰般若無知論不真空論物不遷論涅槃無名九折十演論無名子後秦隱逸沙門釋道恒撰駮論百行箴宋朝楊都龍光寺沙門竺道生著。善不受報頓悟成佛等論諸卷。又著應有緣論。佛無淨土論。佛性當有論法身無色論。二諦論前齊朝武帝世沙門釋王宗撰佛制名數經五卷前齊太宰竟陵王簫子良撰注經史義等二十餘部將三百卷注遺教經注優婆塞戒抄妙法蓮華經抄阿毘曇毘婆沙抄百喻經抄維摩詰經抄方等大集經抄華嚴經抄地持抄菩薩決定要行抄成實論抄勝鬘經抄阿差末經抄摩訶摩耶經抄淨土三昧經抄胎經抄方便報恩經抄央掘摩羅經抄義足經抄頭陀事經抄律中事三寶記淨住子上下雜義記齊武帝世永明中沙門釋超度撰律例七卷齊楊都靈根寺沙門釋法瑗注解勝鬘經三卷齊會稽法華山沙門釋慧基注解遺教經一卷齊楊都沙門釋弘充注文殊問菩提及首楞嚴二經齊司徒文宣府記室王巾撰僧史一十卷齊南郡武當山隱士劉虬注法華無量義二經并序一十一卷齊代有人抄撮眾經以類相從號法苑經合一百九十卷梁朝武帝天監年鍾山定林寺律師釋僧祐撰述十一部一百八十餘卷出三藏集記法苑集眾僧行儀弘明集世界記集諸寺碑文集諸僧名行記釋迦譜薩婆多師資傳十誦義記諸法集雜記傳銘梁高祖武皇帝注摩訶般若經一百卷梁太宗簡文帝撰法寶聯璧二百二十卷梁鍾山開善寺沙門釋智藏奉勅撰義林八十一卷梁楊都大莊嚴寺沙門釋僧旻奉勅撰眾經要八十八卷梁楊都建初寺沙門釋僧朗奉勅注大涅槃經七十二卷梁楊都莊嚴寺沙門釋寶唱奉勅撰諸經律相合一百餘卷經律異相并目出要律儀名僧傳并序目飯聖僧法眾經目錄眾經護國神錄眾經護國龍錄眾經滅罪法梁楊都靈根寺沙門釋慧令奉勅撰般若抄一十二卷梁會稽嘉祥寺沙門釋慧皎撰高僧傳一十四卷梁著作中書監裴子野撰沙門傳三十卷梁外兵郎劉璆奉勅撰楊都寺記一十卷梁中宗元帝文學虞孝敬撰內典博要三十卷魏期城太守楊衒之撰洛陽伽藍記五卷後齊鄴下定國寺沙門釋法上撰增數法門四十卷撰佛性論等後周沙門釋曇顯奉魏丞相宇文泰撰大乘眾經要二十二卷後周新州願果寺沙門釋僧勔釋老子化胡傳難道十八條後周長安崇華寺沙門釋慧善撰散花論八卷後周武帝世沙門釋亡名著論一十一卷別集十卷至德論淳德論遣執論不殺論去是非論修空論影喻論法界寶人銘厭食觀驗善知識記後周武帝世終南山沙門釋靜藹撰三寶集一十卷後周武帝世長安沙門釋道安撰二教論一十二篇陳朝西域三藏真諦制眾經通序二卷翻梵言七卷陳朝南岳大明寺沙門釋慧思撰觀門等十一卷四十二字門二卷無諍門二卷隨自意三昧次第禪要釋論玄門三智觀門隋朝相州大慈寺沙門釋靈裕撰論記三十卷安民論陶神論因果論聖迹記塔寺記經法東流記昭玄十德記僧尼制隋朝天台山修禪寺沙門釋智顗撰觀論傳等八十七卷圓頓止觀禪波羅蜜門維摩經疏法華玄法華疏小止觀六妙門覺意三昧法華三昧觀心論三觀義四教義四悉檀義如來壽量義法界次第章大方等行法般舟證相行法請觀音行法南岳思禪師傳隋朝真寂寺沙門釋信行撰三階集錄將四十卷對根起行雜錄集三階位別錄集隋朝京師大興善寺沙門釋僧粲撰十種大乘論一卷隋朝大興善寺沙門釋僧琨撰論場一部三十卷隋朝滄州逸沙門釋道正撰凡聖行法六部五十許卷凡聖六行一部六行法一部六行門一部六行要一部六行略一部六行錄一部一卷隋朝日嚴寺沙門釋彥琮撰諸論傳二十許卷別集十卷通學論辯教論辯正論通極論福田論僧官論善財錄諸新經序笈多傳四卷西域志十卷隋朝舍衛寺沙門釋慧影撰論解二十七卷述智論解二十四卷傷學論存廢論厭修論隋朝相州秀才儒林郎侯君素撰旌異傳二十卷隋朝晉王府祭酒徐同卿撰通命論兩卷隋朝翻經學士劉憑撰外內傍通比挍數法一卷隋朝翻經學士費長房撰開皇三寶錄一十五卷隋高祖文皇帝勅有司撰眾經法式一部十卷隋著作王邵撰靈異志一部二十卷隋天台山國清寺沙門釋灌陌撰觀法傳一十三卷四念觀處天台山國清寺百錄金光明行法修禪證相口決天台智者別傳杭州真觀法師別傳隋煬帝東都雒濱上林園翻經舘沙門釋明則撰翻經法式十卷隋煬帝東都翻經舘沙門釋行矩撰法訓二卷皇朝京師延興寺沙門釋玄琬撰論門一十二卷三德論入道方便門鏡喻論無礙緣起十種讀經儀無盡藏儀發戒緣起法界像圖懺悔罪法皇朝西明寺沙門釋玄惲論觀記律儀一百七十四餘卷敬福論十卷大小乘觀門十卷釋門靈感記法苑珠林一百卷四分律僧尼討要皇朝大慈恩寺沙門釋玄應撰眾經音二十五卷皇朝終南山龍田寺沙門釋法琳撰論十卷別集二十卷破邪論一部三卷辯正論一部八卷皇朝紀國寺沙門釋慧淨撰論注序十有餘卷別集三卷注金剛般若經釋疑論諸經講序內詩英華一部十卷皇朝門下典儀李師政撰內德論一卷三篇皇朝西明寺沙門釋法雲撰論二部一十三卷辯量三教論一部三卷十王正業論一部十卷皇朝終南山沙門釋道宣撰傳錄等合一百餘卷釋門懺悔儀一部釋迦方誌一部古今佛道論衡一部三卷大唐內典錄一部十卷續高僧傳一部後集續高僧傳廣弘明集一部三十卷東夏三寶感通記一部三卷刪補律相雜儀合二十卷皇朝坊州玉華宮寺沙門釋玄奘撰大唐西域傳一部一十二卷皇朝弘福寺沙門釋彥悰撰大唐京寺錄一部一十卷右略列諸代道俗所傳撿阮氏七錄僧祐統敘更有綴緝。序曰。所言支流出生經者。謂於本部敷時救弊而陳異卷也。今就文尋撿括其大抵。都非極言。何者。大聖垂教發悟在心。不以事相而詮教體。故集眾託處。為成信之階基。放光動地。開蒙情之兆域。然後資其故習因而陶化。統其解網之要。揚其決目之方。知煩惱非趣聖之由。識解悟為出凡之徑。一聞決絕。若瓦裂而天分。再尋根力。便入位而登住。今則單品別卷曲寫時心。未曰紹隆抑惟離本。故淳味流變。明于涅槃極誡。抄略非具。固涉邪求之緣。然本其啟化之辰非無其理。以經教初傳譯人創列。梵本彫落全部者希。華嚴涅槃尚三分獲一。況餘群部。寧不品卷。支離。故安法師云。得略翻略得廣翻廣。斯言是也。一四句頌聞之而啟惑。一四諦言聞之而生天。況乎全品離詞。而非悟俗之要。即言明達豈乖聖心之旨哉。由斯以言則發智之通鑒也。復何論於本末敘其澆薄之競乎。固當不以曲滯之心而光其所出耳。依撿群錄斯緣備列詳之。今復連寫則致弊於紙墨。然恐亂於疑偽。或有涉於緝修。故兩錄列名。定非別生之位。自餘不顯。便是支分之經。又代代分張卷部漸廣。故且約指大數求名。故目出之。大乘別生經二百二十一部二百六十三卷小乘別生經三百四十一部三百四十六卷余撿定其所出小乘別生。二十五經出增一。四十經出中含。一百二十八經出雜含。四經出長含。五十經出生經。五經出賢愚。十二經出道地。八經出義足。餘則本起普曜等經。斯並具錄本部別品流化至於入藏。見錄具引出於四含者。此乃本譯殊品文義俱異。不同出生之經也。恐有迷於兩經。故重銓顯分其名體也。序曰。古人云。正道遠而難希。邪徑捷而易明。斯言得矣。夫真經體趣融然深遠。假托之文詞意淺雜。玉石朱紫迷者混之。至於通鑒逃形無所。固當定名偽妄。何得隷在遲疑。故晉彌天釋道安著疑錄云。外國法學皆跪而口受。同師所受。若十二十轉以授後學。若有一字異者共相推核得便擯之。僧法無縱也。經至晉土其年未遠。而憙事者以沙糅金。斌斌如也。而無括正。何以別真偽乎。農者禾草俱存。后稷為之歎息。金匱玉石同緘。卞和為之懷恥。安敢豫學次。見涇渭雜流龍蛇並進。豈不恥之。今列非佛經以示將來學士。共知鄙倍焉。安序如此。妄作者凶終。歸愚者沿至代代其濫不無。或致妖訛相接。或因飾偽邪命。斯徒眾矣。務須糺除其中名目相同與正不別。如提謂法句之流。若不親尋則迷名法愚斯及矣。可不誡哉。自法流中原三被除屏及後開顯未閱正經。好事狂生。我聞興於戶牖。流俗蒙叟。印可出於胸懷。並趨耳目之事情。故非經通之意。致詿誤後學。良足寒心。悲哉。末法遂及此乎。昔隋祖開皇創定經錄挍閱偽濫。卷將五百。已總焚除。今人中流傳猶未銓敘。既是法穢不可略之。故隋代顯明。庶知博觀之弘益也。寶如來經定行三昧經真諦比丘慧明經尼吒國王經匈有萬字經薩和菩經善信女經二卷護身十二妙經度護經毘羅三昧經二卷善王皇帝經二卷惟務三昧經阿羅訶公經慧定普遍神通菩薩經陰馬藏經大育王經四事解脫經大阿那律經貧女人經鑄金像經四身經普慧三昧經阿秋那經兩部獨證經法本齊經覓歷所傳大尼戒右二十六部三十卷出安法師偽疑經。比丘應供法行經居士請僧福田經灌頂度星招魂斷復連經決定罪福經無為道經二卷情離有罪經燒香呪願經安墓呪經觀月光菩薩記佛鉢記彌勒下教經九十六種道經灌頂藥師經提謂波利經二卷寶車經菩薩福藏法花三昧經佛法六義第一應知六通無礙六根淨業義門佛所制名義經五卷眾經要覽法偈右二十部二十六卷撿梁沙門僧祐錄有目。大法尊王經三十一卷十方佛決狐疑經八方根本八十六佛名經普賢菩薩說證明經彌勒成佛本起經一十七卷彌勒下生觀世音施珠寶經彌勒成佛伏魔經妙法蓮華度量天地經觀世音詠託生經滅七部莊嚴成佛經空寂菩薩所問經照明菩薩經照明菩薩方便譬喻治病經首羅比丘見月光童子經阿難現變經般若玄記經幽深玄記經大契經四卷玄記經二卷發菩提心經菩薩求五眼經般泥洹後諸比丘經小般泥洹經佛說法滅盡經五濁惡世經妙法蓮華天地變異經華嚴十惡經觀世樓炭經小樓炭經正化內外經二卷須彌四域經右三十一部。八十四卷。撿隋費長房錄。攝入偽妄中。抄為法捨身經抄法華藥王經抄維摩經二卷抄菩薩本業願行經抄法律三昧經抄照明三昧不思議事經抄諸佛要集經抄大乘方便要慧經抄樂瓔珞莊嚴方便經抄未曾有因緣經抄諸法無行經抄無為道經抄德光太子經抄安般守意經抄菩薩本業願行品抄四諦經要數抄普賢觀懺悔法抄阿毘曇五法行經抄分別經抄魔化比丘經抄優婆塞受戒品抄優婆塞受戒法抄貪女為國王夫人經右二十三部。二十九卷。並齊竟陵王所抄。既異本經。題抄顯別。令後尋者知有所因。然風味弘通義理愜附。接蒙俗之繁博。考性欲之殊途。有道存焉。義非疑妄。而僧祐長房諸錄。並注疑經。莫不恐涉澆浮餘波失本。然情取會解事取簡要。前後翻傳備本無一。猶能開明像正誘訓塵蒙。半偈全頌寶璧之喻顯然。四字八言靜倒之方攸託。據此而述。何得雷同。玉石不有甄解者乎。薩婆若陀眷屬莊嚴經右一經。撿僧祐錄云。梁天監九年。郢州僧妙光所出。朝法擯訖。梁朝博士江泌女比丘尼僧法所誦出淨土經等三十五卷梵天神策經天皇梵摩經安墓經安塚經安宅經危脆經安宅神呪經天公經度生死海神船經度法護經救蟻沙彌經北方禮佛呪願經敬福經阿羅呵條國王經五百梵志經修行方便經偈令經度世不死經齋法清淨經佛說正齊經佛說法社經呪魅經尸陀林經招魂魄經太子讚經比丘法藏見地獄變經人民求願經閻羅王東太山經七寶經字論經救護眾生惡疾經救護身命經五果譬喻經國一切度經孤兒女經度人王并民受戒正信除邪經右二十八部。單經。撿隋經法師錄。入偽妄分。諸佛下生大法王經六十卷方廣滅罪成佛經三卷占察經兩卷法句經兩卷金棺囑累經罪福決疑經五辛經初教經罪報經日輪供養經乳光經福田報應經寶印經究竟大悲經三卷獨覺論毘尼決正經優波離論普決論阿難請戒律論迦葉問論大威儀請問論寶鬘論遺教論沙彌論文殊請問要行論右諸偽經論。人間經藏往往有之。其本尚多。待見更錄。序曰。名教設位戡濟淪亡。將使真偽分流邪正異轍。所以歷代道俗崇重教門。皆敦編次㳂時無替。考挍存沒三十餘家。銓定人代皆遵安錄。然彌天亞聖道洽幽明。感神僧而示慈天。蒙印定而明注解。故能徵覈教旨。輕斵鑿而重淳風。商度句義。宗質文而排鄙野。致使遺文餘行。經累代而逾新。其德孔明固略標擬。自餘後作皆號命家。詞什繁略難為通簡。然相乘置位代出新經。法俗贊述無時不有。比多惰學無暇博觀。競撮本經少有通贍。所以傳述義解斯文蓋闕。然夫開信適道權謀率先。導達化源理兼俗典。故慧遠釋桓玄之疑。道林開郄超之信。僧會啟吳王之惑。次道弘宋主之心。㳂彼迄今代有其事。莫不雅引三際。陳報應如指掌。綜襲六經。明殃咎之倚伏。傍括子史統詳譬喻。以近徵遠用俗悟道。知幾其神在斯一舉。豈得埋名削迹而不列挺者乎。今所撰錄該括眾氏勘閱正偽研訪遺逸偽無所取。非目無以定名遺篇。所求列卷以彰可錄。敢敘由來用陳有寄。想諸來鑒復織組焉。古經錄一卷右尋諸舊錄。多稱為古錄。則似秦時釋利防等所齎經錄。舊錄一卷右撿。似是前漢劉向挍書天閣。往往多見佛經。斯即往古藏經錄。謂孔壁所藏。或秦政焚書人中所藏者。漢時佛經目錄一卷右撿。似是迦葉摩騰所譯四十二章經等。因即撰錄。魏時沙門朱士行漢錄一卷右依撿。元是頴川沙門。於洛陽講道行經。因著其錄。西晉沙門竺法護眾經錄一卷右依撿。是晉武帝長安青門外大寺沙門也。翻經極廣因出其錄。西晉清信士聶道真眾經錄一卷右依撿。晉惠帝永嘉中。稟受護公之筆匠也。後自翻經。因出錄云。二趙經錄一卷右依撿。似是二石趙時諸錄遙注。未知姓氏。前秦沙門釋道安綜理眾經目錄一卷右依撿。東晉孝武太元中。前秦沙門也。自前諸錄。但列經名品位大小。區別人代蓋無所紀。後生追尋莫測由緒。安乃總集名目表其時世。銓品新舊定其制作。眾經有據自此而明。在後群錄資而增廣。是知命世嘉運睿哲卓興。可不鏡諸。其文見僧祐錄。後秦沙門釋僧叡二秦錄一卷右依撿。後秦姚興弘始年。長安沙門也。即前道安之弟子。神用通朗思力摽舉。參譯什門多有撰緝。東晉沙門竺道祖眾經錄四部魏世經錄目一卷吳世經錄目一卷晉世雜錄一卷河西經錄目一卷右四錄。依撿東晉廬山東林寺遠公弟子釋道流創撰。未就而卒。同學道祖為成之。東晉沙門支敏度經論都錄一卷右依撿。晉成帝豫章山沙門也。其人總挍古今群經。故撰都錄。敏度又撰別錄一部。前齊沙門釋王宗錄二卷右依撿。齊武帝時沙門也。所出此錄。見梁三藏集記。前齊沙門釋道慧宋齊錄後魏沙門菩提流支錄後齊沙門釋道憑錄始興錄廬山錄釋正度錄王車騎錄岑號錄釋弘充錄華林佛殿錄四卷隋沙門釋靈裕譯經錄眾經都錄八卷已前諸錄。二十四家。撿紀傳有之。未見其本。故列名而已。眾經別錄二卷上卷三錄大乘經錄第一三乘通教錄第二三乘中大乘錄第三下卷七錄小乘經錄第四篇目闕本錄第五大小乘不判錄第六疑經錄第七律錄第八數錄第九論錄第十都一千八十九部二千五百九十三卷。梁出三藏集記新集撰出經論錄一新集異出經論錄二新集序四部律錄三新集安公古異經錄四新集安公失譯經錄五新集安公涼土異經錄六新集安公關中異經錄七新集續撰失譯經錄八新集抄經錄九新集安公疑經錄十新集疑經偽撰錄十一新集安公注及雜志錄十二右都合一十二件二千一百六十二部四千三百二十八卷。元魏眾經錄目大乘經目錄一大乘論目錄二大乘經注目錄三大乘未譯經論目錄四小乘經律目錄五小乘論目錄六有目闕本目錄七非真經目錄八非真論目錄九全非經愚者作目錄十右都合十件四百二十七部二千五十三卷。梁代眾經目錄第一卷第二卷第三卷第四卷右四卷二十件凡一千四百三十三部三千七百四十一卷。齊代眾經目錄雜藏錄修多羅錄毘尼錄阿毘曇錄別錄眾經抄錄集錄人撰作錄右八件經律論真偽凡七百八十七部二千三百三十四卷。大隋眾經目錄七卷依撿。其錄位為九條。區別品類為四十二分。初六分略示經律三藏大小之殊。粗顯傳譯是非真偽之目。後之三錄。並是集傳記注。此名道俗所修。雖非西域所製。莫非光贊正經發明宗教開進後學。右九錄凡二千二百五十七部五千三百一十卷。開皇三寶錄合一十五卷。右所出經律戒論傳二千一百四十六部六千二百三十五卷。隋仁壽年內典錄五卷單本一重翻二賢聖集傳三別生四疑偽五右五件。即今京輦通寫盛行。直列經名仍銓傳譯。所略過半未足尋之。其序略云。別生疑偽不須抄寫。已外三分入藏所收。至如法寶集之流。淨住子之類。還同略抄。例入別生。餘有僧傳等。詞集文史。體非淳正。事誰可尋。義無在錄。云云。已如上紀。大唐京師西明寺所寫王翻經律論集傳等入藏正錄合七百九十九部三千三百六十一卷。大唐內典錄一帙十卷歷代眾經傳譯錄五卷歷代翻經單重人代存亡錄一卷歷代眾經分乘入藏錄二卷歷代眾經舉要轉讀錄一卷歷代眾經有目闕本錄歷代道俗述作注解錄歷代眾經支流陳化錄歷代所出疑偽經論錄歷代眾經錄目所從序歷代眾經應感興敬錄下六錄合成一卷。右總合一十八代所出經教凡二千二百六十二部七千餘卷。余少沐法流。五十餘載。宗匠成教執範賢明。每值經誥德能無不目閱親謁。至於經部大錄欣悟良多。無論真偽思聞其異。自方朔覩昆明之灰。劉向挍佛經天閣。故知周漢久已聞之。非後顯宗方流此地。故法蘭創出章本。世高廣譯眾經。餘部相從無非通道。故魏晉之後騰譯欝蒸。制錄討論居然非一。或以數列。或用名求。或憑時代。或寄參譯。各紀一隅務存所見。斯並當時稽古識量修明。而綴撰筆削不至詳密者。非為才不足而智不周也。直以宅身所遇天下分崩。壃場關艱莫閱經部。雖聞彼有終身不𨶳。今則九圍靜謐八表通同。尚絕追求諸何纂歷上集群目取訊僧傳等文勘閱詳定。更參祐房等錄祐錄徵據。文義可觀。然大小雷同三藏糅雜。抄集參正傳記亂經。考括始終莫能通決。房錄後出該瞻前聞。然三寶共部偽真淆亂。自餘諸錄胡可勝言。今余所撰望革前弊。然以七十之年獨運神府。撿括漏落終陷前科。具述所懷示其量據。庶有同好復雅正之。可不同舟相從懷古。序曰。三寶弘護各有司存。佛僧兩位。表師資之有從。聲教一門。顯化導之靈府。故佛僧隨機。感見之緣出沒。法為除惱。滅結之候常臨。所以捨身偈句。恒列於玄崖。遺法文言。總會於龍殿。良是三聖敬重。藉顧復之劬勞。幽明荷恩。慶靜倒之良術。所以受持讀誦必降徵祥。如說修行無不通感。天竺往事固顯常談。震旦見緣紛綸恒有。士行投經於火聚。焰滅而不焦。賊徒盜葉於客堂。既重而不舉。或合藏騰於天府。或單部瑞於王臣。或七難由之獲銷。或二求因之果遂。斯徒眾矣。不述難聞。敢隨代錄用程諸後。經不云乎。為信者施疑則不說。至如石開矢入。心決致然。水流氷度。情疑頓決。斯等尚為士俗常傳。況慧拔重空道超群有。心量所指窮數極微。因緣之遘若影隨形。祥瑞之徒有逾符契。義非隱默故述而集之。然尋閱前事多出傳紀。志怪之異冥祥。旌異之與徵應。此等眾矣備可覽之。恐難覩其文固疏其三數。并以即具所詳示存感通之有數矣。高僧傳云。宋元初中有黃龍沙彌曇無竭者。誦觀音經淨修苦行。與諸徒屬二十五人。往尋佛國。備經荒險貞志彌堅。既達天竺舍衛。路逢山象一群。竭齎經誦念稱名歸命。有師子從林中出。象驚奔走。復有野牛一群。鳴吼而來。將欲加害。竭又如初歸命。有大鷲飛來。牛便驚散。遂得剋免。又昔東晉孝武之前。恒山沙門釋道安者。經石趙之亂避地于襄陽。注般若道行密迹諸經。折疑甄解二十餘卷。恐不合理。乃誓曰。若所說不違理者。當見瑞相。乃夢見胡道人頭白眉毛長。語安曰。君所注經殊合道理。我不得入泥洹。住在西域。當相助弘通。可時時設食也。後十誦至。遠公云。昔和上所夢乃賓頭盧也。於是立座飯之。又感神僧現形說法云。又蜀郡沙門釋僧生者。出家以苦行致目為蜀三賢寺主。誦法華習定。甞山中誦經。虎蹲其前。竟部乃去。每至諷詠。輒見左右四人為侍。年雖衰老而翹勤彌勵。遂終其業云。又扶風釋道冏者。為師入河南霍山採鍾乳四人。入穴數里。三人溺死。炬火又亡。冏素誦法華。憑誠乞濟。有頃見螢火。追遂得出穴。頻作普賢行道。並見感應。或見胡僧入坐。或見騎馬人至。未及言次倐忽不見。後遊宋都。以般舟為業。中夜入禪。見四人御車呼冏上乘。不覺自身已在大路。見一人坐胡床侍衛數百人。見冏驚起曰。向令知處而已。何忽勞屈法師。遂拜別令送還寺。扣門方開。房門亦閉。眾咸敬服。又宋孝建中。釋普明者。少出家。稟性清純。蔬食布衣懺誦為業。誦法花維摩。若諷誦時。有別衣別座。未嘗穢雜。每至勸發品。輒見普賢乘象立其前。誦維摩亦聞空中倡樂之聲云。又宋太始中。楊都瓦官寺釋慧果者。少以蔬素自節。誦法花十地。甞於圊前一鬼致敬云。昔為眾僧作維那。小不如法。墮在噉糞鬼中。法師慈悲願助拔濟。又昔有錢三千。埋在柿樹下。願取為福果。因告眾掘錢為造法華設會。後夢見鬼云。已得改生。大勝昔日之苦報也。前齊永明中。楊都高座寺釋慧進者。少雄勇遊俠。年三十忽悟非常。因出家。蔬食布衣誓誦法華。用心勞苦執卷便病。迺發願造百部以悔先障。始聚得一千六百文。賊來索物。進示經錢。賊慚而退。爾後遂成百部。故病亦損。誦經既度。情願又滿。廻此誦業。願生安養。聞空中告曰。汝願已足。必得往生。因無病而卒。年八十餘矣。永明中。會稽釋弘明者。止雲門寺。誦法華禮懺為業。每旦水瓶自滿。實諸天童子為給使也。又虎來入室伏床前。久之乃去。又見小兒來聽經云。昔是此寺沙彌。盜僧厨食。今墮圊中。聞上人誦經。故力來聽。願助方便免斯累也。明為說法領解方隱。後山精來惱。明乃捉取腰繩繫之。鬼謝遂放。因之永絕。昔元魏天平年中。定州募士孫敬德。在防造觀音像。年滿將還在家禮事。後為賊所引。不堪栲楚。遂妄承罪。明日將決。其夜禮懺流淚。忽如睡夢。見一沙門教誦救生觀世音經。經有諸佛名。令誦千遍得免苦難。敬覺如夢所緣了無參錯。遂誦一百遍。有司執縛向市。且行且誦。臨刑滿千。刀下斫之折為三段。皮肉不傷易刀又斫。凡經三換刀折如初。監司問之。具陳本末。以狀聞承相高歡。乃為表請免死。因此廣行於世。所謂高王觀世音也。敬還設齋迎像。乃見項上有三刀痕。見齊書。梁天監末。富陽縣泉林寺釋道琳者。少出家有戒節。誦淨名經。寺有鬼怪。自琳居之便歇。弟子為屋壓頭陷入胸。琳為祈請。夜見兩胡僧拔出其頭。旦遂平復。琳又設聖僧齋。鋪新帛於床上。齋畢見帛上有人迹。皆長三尺。眾咸服其徵感。後魏末。齊州釋志湛者。住大山北人頭山邃谷中銜草寺。省事少言人鳥不亂。讀誦法花。人不測其素業。將終時神僧寶誌謂梁武曰。北方銜草寺須陀洹聖僧今日滅度。湛之亡也無惱而化。兩手各舒一指。有梵僧云。斯初果也。還葬此山。後發看之。唯舌如故。乃立塔表之。今塔存焉。鳥獸不敢陵踐。又茫陽五侯寺僧。失其名。誦法華為常業。初死權殮隄下。後改葬。骸骨並枯。唯舌不壞。雍州有僧。亦誦法華。隱白鹿山。感一童子供給。及死置尸巖下。餘體並枯。唯舌如故。齊武成世。并東看山人掘見土黃白。又見一物狀如兩脣。其中有舌鮮紅赤色。以事聞奏。帝問道俗。沙門法上曰。此持法華者六根不壞也。誦滿千遍其徵驗乎。乃集持法華者圍繞誦經。纔始發聲。此靈脣舌一時鼓動。同見毛竪。以事奏聞。乃石函緘之。又魏高祖大和中。代京閹官自慨刑餘奏乞入山修道。勅許之。乃齎華嚴晝夜讀誦。禮悔不息。一夏不滿。至六月末髭鬚生得丈夫相。以狀聞。帝大驚重之。於是國敬華嚴復尊恒日。並見侯君素旌異記。隋開皇初。有楊州僧。忘其名。誦通涅槃。自矜為業。岐州東山下村中沙彌誦觀音經。二俱暴死。心下俱暖。同至閻羅王所。乃處沙彌金高座。甚恭敬之。處涅槃僧銀高座。敬心不重。事訖勘問。二俱餘壽。皆放還。彼涅槃僧情大恨恨。恃所誦多。問沙彌住處。於是兩辭各疏所在。彼從南來至岐訪得具問所由。沙彌言。初誦觀音。別衣別所燒香呪願。然後乃誦。斯法不怠。更無他術。彼僧謝曰。吾罪深矣。所誦涅槃威儀不整。身口不淨救忘而已。古人遺言。多惡不如少善。於今取驗。悔往而返。釋道積。貞觀初。住益州福成寺。誦通涅槃。淨衣澡沐日為恒度。慈愛兼濟固其深心。終于五月。炎氣赫然。而尸不腐臭。百有餘日跏坐如初。道俗莫不嘉賞。時蜀川又有釋寶瓊者。綿竹人。出家貞素讀誦大品。兩日一遍。無他方術。唯勸信佛為先。本邑連比什邡。並是米族。初不奉佛。沙門不入其鄉。故老人女婦不識者眾。瓊思拔濟待其會眾。便往赴之不禮而坐。道黨咸曰。不禮天尊非沙門也。瓊曰。邪正道殊所奉各異天尚禮我。我何得禮老君乎。眾議紛紜。瓊曰。吾若下禮必貽辱也。即禮一拜。道像連座動搖不安。又禮一拜。連座反倒狼籍在地。遂合眾禮瓊。一時迴信。乃召成都大德。就而陶化。以貞觀八年終於所住。釋空藏者。貞觀時。住京師會昌寺。誦經三百餘卷。說化為業。遊浪川原。有緣斯赴。昔往藍田負兒山誦經。齎麵六斗擬為月調。乃經三周。日噉二升。猶不得盡。又感神鼎。不知何來。時至玉泉。以為終焉之地。時經亢旱泉竭。合寺將散。藏乃至心祈請。泉即應時涌溢。道俗動色驚嗟不已。貞觀十六年終於京寺。還葬山所。釋遺俗者。不測所住。遊行醴泉山原。誦法花為業。乃數千遍。貞觀中因疾將終。告友人慧廓禪師曰。比雖誦經意望有驗。若生善道舌根不朽。可埋之十年發出。若舌朽滅知誦無功。若舌如初。為起一塔生俗信敬。言訖而終。至十一年。依言發之。身肉都盡。唯舌不朽。一縣士女咸共戴仰。乃函盛舌大起塔於甘谷岸上。又郊南福水之陰有史村。史呵誓者。誦法華經。名充令史。往還徒步生不乘騎。以依經云哀愍一切故也。病終本邑。香氣充村。並怪而莫測其緣。終後十年。其妻又殞。乃發塚合葬。見其舌本如生。餘肉並朽。乃別收葬。斯徒眾矣。餘且略之。貞觀五年。有隆州巴西令令狐元軌者。信敬佛法。欲寫法華金剛般若涅槃等經。無由自撿。憑彼土抗禪師撿挍。抗乃為在寺如法潔淨。寫了下帙。還岐州莊所。經留在莊。并老子五千文同在一處。忽為外火延燒。堂是草覆。一時灰蕩。軌于時任馮翊令。家人相命撥灰取金銅經軸。既撥外灰。其內諸經宛然如故。潢色不改。唯箱帙成炭。又覓老子。便從火化。乃收取諸經。鄉村嗟異。其金剛般若一卷題字燋黑。訪問所由。乃初題經時。有州官能書。其人行急。不護潔淨直爾立題。由是被焚。其人見在瑞經亦存。京師西明寺主神察目驗說之。余曾於隰州有曇韻禪師。定州人。行年七十。隋末喪亂隱于離石比干山。常誦法華。欲寫其經。無人同志。如此積年。忽有書生無何而至云。所欲潔淨並能行之。於即清旦食訖入浴著淨衣。受八戒入淨室。口含檀香。燒香懸旛寂然抄寫。至暮方出。明又如初。曾不告倦。及經寫了如法嚫奉。相送出門斯須不見。乃至裝潢一如正法。韻受持讀之。七重裹結。一重一度香水洗手。初無暫廢。後遭胡賊。乃箱盛其經置高巖上。經年賊靜方尋不見。周慞窮覓。乃於巖下獲之。箱巾糜爛撥朽。見經如舊鮮好。余以貞觀十一年親自見之。降州南孤山陷泉僧徹禪師。曾行遇癩者在穴中。徹引至山中。為鑿穴給食。令誦法華。素不識字。加又頑鄙。句句授之終不辭倦。誦經向半。夢有教者。自後稍聰。得五六卷。瘡漸覺愈。一部既了。鬚眉平復肌膚如常。故經云。病之良藥。斯誠驗矣。河東有練行尼。常讀誦法華訪工書者寫之。價酬數倍。而潔淨翹勤有甚餘者。一起一浴然香熏衣。筒中出息通於壁外。七卷之功八年乃就。龍門寺僧法端。集眾講經。借此尼經以為揩定。尼固不與。端責之。事不獲已。乃自送付端。端開讀之。唯見黃紙了無文字。餘卷亦爾。端愧悔還尼。尼悲泣受已。香水澆函頂戴繞佛。七日不休。開視文字如故。即貞觀二年端自說之。昔開皇初。有河東曇延法師。初造疏解涅槃經。恐不合聖心。乃陳經及疏於佛舍利塔前。啟告靈聖。若所解合理。願垂神應。言訖涅槃軸各放光明。舍利大塔亦放光明。上至空天傍照四遠。諸有道俗謂寺遭火。崩騰驚赴。至乃知非。三日三夜騰焰不絕。隋祖重為戒師迎入京。為建延興寺。門人見在。蒲州仁壽寺僧道遜者。即延之學士。講涅槃將百遍。有弘護正法心。四方所歸無問客主。將洽之富無有過者。貞觀四年。崔義直為虞鄉令。令人請遜講經。及發願訖。泣曰。去聖滋遠微言隱絕。庸鄙所傳不足師範。但以信心希向自發誠悟。今講止於師子品。日時既促。願存心聽。既至其品。無疾而終。道俗哀慟。義直徒跣扶柩送之南山。于時隆冬十一月土地氷嚴。下屍於地。地生蓮華。而小頭及手足各一。義直奇之。令守不覺盜折。明旦視之。周身有華。總五百莖。七日乃萎。幽州沙門釋智苑者。有學識。思造石經緘于西南山巖。以備法滅之護也。隋大業中。初搆石室。四面鐫之。又取方石寫諸藏經。每一室滿以石錮之。鐵錮其縫。遠近公私無不送施。工匠既湊欲造佛堂食院。而山東無木可得。忽一夜暴雨雷震山崩。旦晴乃見大松柏數千株漂積道次。尋蹤遠自西山送來。此為神助。即依而搆造。頃之畢成。所造石經已滿七室。貞觀十三年苑卒。弟子猶繼其業云。隋開皇中。蔣州人嚴恭者。於郭下造精舍寫法華經。清淨供給。書生歡喜。常有十人道俗送直。恭親撿挍勞不告倦。甞有人從貸經錢一萬。恭不獲已與之。貸者得錢船載。中路傾覆錢失而人不溺。是日恭入錢庫。見一萬錢濕如水澆怪之。後見所貸錢人。方知其沒溺。又商人至宮亭湖祭神上物。夜夢神云。倩君以所送物與嚴法華。令經用也。及覺所上之物在前。又恭至市買紙少錢。忽有人持三千錢授恭曰。助君買紙。言訧不見。又有漁人。夜見江中火焰焰浮來。以船迎之。乃是經函。及明尋視。乃是嚴家經。其後發願。略云。無一字而不經眼。無一字而不用心。及大業末子孫猶傳經業。群盜相約不入其里。里人賴之。至今故業猶爾。右監門挍尉馮翊李山龍。以武德中暴亡心暖。七日乃蘇云。初去至官庭前。有囚數千枷鎖禁撿。見一大官坐廳高座問傍人。何官。彼曰。王也。因至階問。生平何福業。龍云。鄉人設會。恒施物同之。又曰。作何善業。龍曰。誦法華兩卷。王曰。大善。可升階就東北高座誦之。便舉聲曰。妙法蓮華經序品第一。王曰。請法師止。向法師誦經。非唯自利。乃令庭中諸囚皆以聞法丞免。諸囚寂亦不見。乃放還。備見他地獄五苦休息。亦由聞經故止。太廟獲趙郡李思一者。以貞觀二十年正月八日失瘖。至十三日死。經日乃蘇。自言。備見冥官。云年十九時。甞害生命。思一悟之曰。所害之時。在黃州。旻法師下聽涅槃。何緣於彼相害。官追旻師。有答云。旻生金粟界不可追。且放還家。家近清禪寺。寺僧玄通素與往來。家人請通讀經追福。俄見其活。又說冥事。因為懺悔受戒。并勸轉金剛般若五千遍。至日晚又死。明日還蘇。自云。見大官遙便大喜曰。還家大作福德。復見二僧。證云。旻師遣來。官見驚懼迎之。僧曰。思一昔時聽講。又不殺害。何緣妄錄耶。冥官曰。即放還。僧送至家。曰淨心修善因遂活云云。陳公太夫人豆盧氏。信福誦金剛般若。一紙未度。後一日昏時頭痛四支不安。自念儻死經不終耶。即起強誦。而燈已滅。命婢然燭。厨中外院覓火俱絕。夫人深恨。忽見庭中有然火燭。上階入堂至床前。三尺許。無人執。而光明若晝。夫人驚喜。所苦亦除。取經誦之。有頃家鑽燧得火然燈入堂。堂中燭火即滅。便以此夜誦竟。因此日誦五遍為常云云。中書令岑文本。少信佛。常念誦法華經普門品。甞乘船於吳江中。船壞人死。文本亦沒。水聞有人言。但念佛必不死。如是三言。遂隨波出沒。須臾著岸云云。武德年中。以都水使者蘇長為巴州刺史。度嘉陵江。中流風起船沒。男女六十餘人皆溺死。唯有一妾。常讀法華經。及水入船。妾頭戴經函。誓與俱沒。乃隨波汎濫。頃之達岸。經函外濕內乾。于今尚在。貞觀中。河東董雄為大理丞。少誠信。蔬食十數年。十四年中坐連李仙童事。上大怒使侍御韋悰鞫問甚急。因禁數十人。大理丞李敬玄司直王忻同連此坐。雄與同屋囚鎖。專念普門品。日得三千遍。夜坐誦經。鎖忽自解落地。雄驚告忻玄。忻玄共視鎖堅全在地而鉤鎖相離數尺。即告守者。其夜監察御史張守一宿直。命吏開鎖火燭照之。見鎖不開而相離甚怪。又重鎖紙封書上而去雄如常誦經。五更中鎖又解落有聲。雄又告忻玄等。至明告敬玄視之。封題如故而鎖自相離。敬玄素不信佛法。其妻讀經。常謂曰。何為胡神所媚而讀此書耶。及見雄此事。乃深悟不信之咎。方知佛為大聖也。時忻亦誦八菩薩名。滿三萬遍。其鎖解落。視之如雄不異。其事臺中內外具皆聞見。不久俱脫。益州西南新繁縣西四十里許。有王李村。隋時有書生。姓荀氏。在此教學。大用工書而不顯迹。人欲其書終不肯出。乃敺之亦不出。遂以筆於前村東空中四面書般若經。數日便了。云此經擬諸天讀之。人初不覺其神也。後忽雷雨大注。牧牛小兒於書經處住而不澆濕。其地乾燥可有丈許。自外流潦。及晴村人怪之。爾後每雨小兒常集其中。衣服不濕。武德年有非常僧。語村人曰。此地空中有般若經。村人莫污。諸天於上設蓋覆之。不可輕踐。因此四周欄楯不許人畜往。于今雨時仍乾。齋日村人就供。每聞天樂聲繁會盈耳。又近龍朔三年正月二十七日。有高表仁孫子。甞讀法華經。乘馬從順義門出。有兩騎追之曰。今捉獲矣。其人問曰。卿是何人。答曰。我是閻羅王使者。故來追卿。其人惶忙走馬西出。欲投普光寺。使人曰。疾捉寺門勿令入。入即得脫。及至寺門。乃見一騎捉門。又西走欲入開善。又令騎捉門。遂相從西奔欲還本宅。宅在化度寺東。恐道遠。乃欲入醴泉坊。一騎在前。其人以拳擊之。鬼遂落馬。後鬼曰。此人大麁。急曳下挽却頭髮。即被牽髮如刀割狀。遙擲于地亦隨髮落馬。家人輿還。至晚蘇云。備見閻王云。君何盜僧果子。何事說三寶過。遂依伏罪無敢厝言。王言。盜果之罪。合吞鐵丸四百五十枚。四年受之方盡。說過之罪。合耕其舌因放令出。遂蘇。少時還絕口如吞物。通身赩赤有苦楚相。經日方醒。云經一年吞百餘丸。其苦難言。明日復爾。恰經四日。吞丸亦盡。方欲拔舌耕之。拔而不出。勘案所由乃云。曾讀法華經。舌不可出。遂放令活。今見在化度寺圓滿師處。聽法懺悔云。