帝年上者。述身毒國如來託生。當此真丹姬周時也。年代䆮遠人世參差。指而言之亟迷前後。今先上編甲子紘絡古今。下纘帝年綱紀時代。庶禪讓霸主若鏡目前。遷革市朝如鑒掌內。然後考諸君王澤被撫運。適時佛法化流應機濟物。釋經孔教理契冥符。可謂靈降五天瑞通九州者也。姬昌母姒夢大人感因而生昌。龍顏虎眉身長一丈。胸有四乳。國濱西戎。政被東漸。赤雀降祉。改稱周。諡曰文王。都酆收葬枯骸。天下歸服。故夫子曰。文王之德美哉。不動而化。到其子發武王伐紂。徙都鎬京。路逢暍人下車而扇。卑輕萬乘子愛兆民。故孫卿子云。武王生則天下歌。死則四海哭。至第十九主莊王他十年即魯春秋莊公七年夏四月辛卯夜恒星不見。夜中星隕如雨。案此即是如來誕生王宮時也。今依普曜本行等經校讐魯史。輕舉一隅敬貽來哲。庶宣聖跡應託善權。佛以莊王九年癸巳四月八日。現白象形從兜率降中天竺國迦毘羅城淨飯大王第一夫人摩耶右脇。是時諸天影潛衛從胎藏。祕隱世眼罕知。十年仲春二月八日夜鬼宿合時。於嵐毘園波羅樹下右脇而誕。生相既顯。故普曜云。普放大光照三千界。即左傳說。恒星不現夜明也。瑞應經云。沸星下現侍太子生。故左傳稱星隕如雨。本行經說。虛空無雲自然而雨。杜氏注解蓋時無雲。左傳又稱。與雨偕也。然姬周曆十一月為正。言四月者即今二月辛卯五日。魯史為謬。沙門道安著二教論。用姬曆推還合八日。唯以生時為成道歲。遂令佛世遠三十年耳。佛至僖王元年庚子年七。乘羊車詣學堂四年癸卯年十。與諸同齒釋族試力。惠王三年丁未年十四。啟父王遊。出城東門見病人迴。六年庚戌年十七。納妃求夷。八年壬子年十九。四月八日夜半踰城出家。十九年癸亥年三十。二月八日明星出時。朗然覺悟成無上道四十九年處在天人龍神世間。說法教化各令解脫得證四果。逆有流者數若恒沙。免離三塗生天人者不可稱計。眾生感緣既盡。佛以匡王四年壬子二月十五日後夜。於中天竺拘尸那城入般涅槃。自爾已來至今開皇十七年丁巳。一千二百五年世間眼滅。育王傳云。佛泥越後百十六年。閻浮提王名阿輸伽。出東天竺治華氏城。收佛舍利散起八萬四千寶塔。匝閻浮提。頗欲周遍天竺傳載。可得略言。真丹國城江漢左右關隴西東處處皆有。彼時當此周敬王世二十六年丁未歲也。自武王至𧹞三十九王八百八十四年。都酆及鎬洛邑。成周凡歷四處。嬴昭襄王立五十二年滅周稱秦。改鎬京為咸陽。仍即都之。至第四主始皇帝正二十六年。蕩除六國。二十七年廢罷九州。分天下為三十六郡。三十四年所有典籍悉皆焚燒。唯醫方藥術不在爇限。降此悉灰。緣是周代聖教靈跡。及阿育王造舍利塔。傳記湮絕靡知所承。又始皇時。有諸沙門釋利防等十八賢者。齎經來化。始皇弗從。遂禁利防等。夜有金剛丈六人來破獄出之。始皇驚怖稽首謝焉。四主四十九年為漢所滅。起周武王元年己卯訖秦二世敗歲甲午。其間九百三十三年。四十二主。周十六王四百五十三年。佛未出前名而不錄。起自莊王如來誕世到乎漢始方紀歷年。二十六主四百八十一載。總結以為周秦世錄。明佛乘應教被東云。周莊王僖王惠王襄王傾王匡王定王簡王靈王景王敬王元王貞定王孝王威烈王元安王夷烈王顯聖王順靜王𧹞王秦昭襄王孝文王莊襄王始皇帝二世皇帝始皇帝子周莊王他十一十二十三十四十五僖王胡齊元二三四五惠王閬元佛年十二二三四五六七八九十十一十二十三十四十五十六十七十八十九二十二十一二十二二十三二十四二十五襄王鄭元二三四五六七八九十十一十二十三十四十五十六十七十八十九二十二十一二十二二十三二十四二十五二十六二十七二十八二十九三十三十一三十二三十三傾王臣元二三四五六匡王斑元二三四五六定王瑜元二三四五六七八九十十一十二十三十四十五十六十七十八十九二十二十一簡王夷元二三四五六七八九十十一十二十三十四靈王泄心元二三四五六七八九十十一十二十三十四十五十六十七十八十九二十二十一二十二二十三二十四二十五二十六二十七景王貴元二三四五六七八九十十一十二十三十四十五十六十七十八十九二十二十一二十二二十三二十四二十五敬王正元二三四五六七八九十十一十二十三十四十五十六十七十八十九二十二十一二十二二十三二十四二十五二十六二十七二十八二十九三十三十一三十二三十三三十四三十五三十六三十七三十八三十九四十四十一四十二四十三元王仁元二三四五六七八貞定王亮元二三四五六七八九十十一十二十三十四十五十六十七十八十九二十二十一二十二二十三二十四二十五二十六二十七二十八孝王隗元二三四五六七八九十十一十二十三十四十五威烈王午元二三四五六七八九十十一十二十三十四十五十六十七十八十九二十二十一二十二二十三二十四元安王驕元二三四五六七八九十十一十二十三十四十五十六十七十八十九二十二十一二十二二十三二十四二十五二十六夷烈王喜元二三四五六七顯聖王扁元二三四五六七八九十十一十二十三十四十五十六十七十八十九二十二十一二十二二十三二十四二十五二十六二十七二十八二十九三十三十一三十二三十三三十四三十五三十六三十七三十八三十九四十四十一四十二四十三四十四四十五四十六四十七四十八順靜王定元二三四五六𧹞王誕元二三四五六七八九十十一十二十三十四十五十六十七十八十九二十二十一二十二二十三二十四二十五二十六二十七二十八二十九三十三十一三十二三十三三十四三十五三十六三十七三十八三十九四十四十一四十二四十三四十四四十五四十六四十七四十八四十九五十五十一五十二五十三五十四五十五五十六五十七五十八五十九秦昭襄王勒元二三四五孝文王柱元莊襄王子楚元二三始皇帝政元二三四五六七八九十十一十二十三十四十五十六十七十八十九二十二十一二十二二十三二十四二十五二十六二十七二十八二十九三十三十一三十二三十三三十四三十五三十六三十七二世皇帝胡亥元二三帝年次者。劉邦字季。沛郡豐人。母媼息于大澤夢與神交。感而生季。首龍顏額隆準。寬仁大度美鬚髯。左股髀間有七十二黑子。因託暴秦鼓其潛翼。既吞強楚遂奮雲氣。前後凡經七十二戰。天下乃定。黑子之應其瑞在茲。既遠承周因爾稱漢。改咸陽曰長安。而都之。自從開闢三皇五帝夏殷周秦迄文景前並以帝王標年。無別立號。至武帝世始製年名稱。建元云元狩。二年霍去病討匈奴。過居延山擒休屠王。獲其金人以為大神。列置於宮。燒香禮之。此即像初至。三年鑿昆明池。遍於下際悉是灰墨。帝以其事問東方朔。朔奉答云。非臣所知。陛下可訪西域胡人。其後張騫使大夏還。漢始知有身毒國。又平帝世。大夫劉向自稱。余覽典籍往往見有佛經。及刪列仙傳云。得藏書緬尋太史創撰列仙圖。自六代迄到于今七百餘人。向檢虛實定得一百四十六人。其七十四人已見佛經。推此豈非漢時經目及古舊二錄道安所載十二賢者等經例是。所餘止有七十二人為列仙傳。此蓋博識覩其大倫。將知周時久流釋典。情識未洽歸信者稀。秦雖爇除漢復興出。故令劉向搜藏書見更列仙傳云。又哀帝世。元壽年中景憲使於大月支國受得浮圖經。驗向所尋便實錄矣。王莽字巨君。元城人。為漢大司馬翼輔平帝。元始五年乙丑帝崩。莽立宣帝玄孫嬰號稱孺子。莽為丞相。居攝三年。即真十五年通數十八年。實止十七載。莽為景帝第七世孫劉玄字聖公所滅。稱更始元。玄立二年復為赤眉所殺。劉秀字文叔。高祖九世孫。長沙定王後。居乎南陽之白水鄉。父為濟陽令。生秀於縣中。有赤光之瑞。是歲嘉穀一莖九穗。因名為秀。隆準日角口大眉長面美髭髯。性善仁愛。起於南陽。除蕩赤眉。遂定天下。是為後漢光武帝焉。徙都洛陽。號年建武。聞昔世語光武起南陽。南陽無賤士。常謂此虛誕。見今經說。釋迦出天竺。天竺多聖人。方驗斯真實。至明帝世永平七年。忽感神夢。覺已歡悅。命使西行。因爾宅心遊志福境。嘗從容暇問弟東平王處。家居何者最樂。東平璝偉腰帶十圍。即奏對云。為善最樂。帝稱之曰。此言甚大。足可以副王之腰腹。後使迴還。仍詔宣譯。源發自此流注達今。法海無窮玄河靡竭。前後兩漢通及新王。合二十六君。四百二十五載。紀錄帝世東西京云。高帝惠帝呂后攝文帝景帝武帝昭帝宣帝元帝成帝哀帝平帝新王莾更始帝光武帝明帝章帝和帝殤帝安帝順帝沖帝質帝桓帝靈帝獻帝高帝元二三四五六七八九十十一十二惠帝盈元二三四五六七呂后元二三四五六七八文帝恒元二三四五六七八九十十一十二十三十四十五十六後元元年二三四五六七景帝啟元二三四五六七中元元年二三四五六後元元年二三武帝徹二三四五六元光元二三四五六元朔元二三四五六元狩元二三四五六元鼎元二三四五六元封元二三四五六太初元二三四天漢元二三四太始元二三四延和元二三四後元元二昭帝弗陵二三四五六元鳳元二三四五六元平元宣帝詢二三四地節元二三四元康元二三四神雀元二三四五鳳元二三四甘露元二三四黃龍元元帝奭二三四五永光元二三四五建明元二三四五竟寧元成帝驁二三四河平元二三四陽明元二三四鴻嘉元二三四永始元二三四元延元二三四綏和元二哀帝欣二三四元壽元二平帝衍二三四五居攝元二始初元新王莽即真二三四五天鳳元二三四五六地皇元二三更始元二光武帝二三四五六七八九十十一十二十三十四十五十六十七十八十九二十二十一二十二二十三二十四二十五二十六二十七二十八二十九三十三十一中元元二明帝莊二三四五六七八九十十一十二十三十四十五十六十七十八章帝坦二三四五六七八元和元二三章和元二和帝肇二三四五六七八九十十一十二十三安息國獻師子十四十五十六元興元殤帝隆安帝祐二三四五六七元初元二三四五六永寧元建光元延光元二三四順帝保二三四五六陽嘉元二三四永和元二三四五六漢安元二建康元沖帝炳質帝瓚桓帝志二三和平元元嘉元二永興元二永壽元二三延嘉元二三四五六七八九永康元靈帝閎二三四嘉平元二三四五六光和元二三四五六中平元二三四五六獻帝協二三四興平元二建安元二三四五六七八九十十一十二十三十四十五十六十七十八十九二十二十一二十二二十三二十四帝年下者。始自三皇天唯一主。終乎兩漢地無二臣。爰洎魏晉已來逮我大隋馭世。其間京邑將若蝟毛。鵄蹲鶴立之都二十有二國。其一吳三秦涼魏齊陳等。此之八國雖曰各保名器。並皆宣譯佛經。能使三寶住持。則是四生蒙賴。所以務善者流慶。故致世錄相沿焉。而紀目無聞乘。時霸王者十有四國既不闡揚聖教。於事莫知祖修。今各依彼誌書粗略標其年世。庶知強弱始末廢興。曹魏文帝黃初二年辛丑。劉備都蜀號漢。二主四十三年。還入魏元帝。西晉惠帝太安元年壬戌。張軌起涼州號涼。是為前涼。七主六十二年。入前秦符永固。晉惠永安元年甲子。劉淵起平陽。初號漢後稱趙。是為前趙。四主二十六年。入後趙石勒。同永安元年。李雄起蜀。初號大成。後改稱漢。四主四十四年。為晉穆所滅。東晉元帝太興三年庚辰。石勒初起襄國。後徙都鄴號趙。是為後趙。四主通冉閔三十五年。入前燕慕容俊。晉穆永和十一年乙卯。慕容俊創起黃龍。後徙都鄴號燕。是為前燕。二主一十九年。入前秦符永固。晉孝武太元十一年丙戌。慕容垂起於中山還襲燕號。是為後燕。徙都黃龍。五主二十六年。入北燕馮跋。至十二年丁亥。呂光起涼州。還號為涼。是曰後涼。四主一十六年。入後秦姚興。晉安帝隆安元年丁酉。禿髮烏狐起於西平。亦號為涼。是曰南涼。三主一十八年。入西秦乞伏叱槃。至二年戊戌慕容德起於廣固。亦號為燕。是曰南燕。二主一十三年。還為晉安帝所滅。至四年庚子。李暠起於燉煌。亦號為涼。是曰西涼。二主二十二年。入北涼沮渠蒙遜。晉安帝義熙三年丁未。赫連勃勃起於朔漠。都統萬城。號為大夏。三主二十五年。入北魏太武至六年庚戌。馮跋起滅後燕。都於昌黎。號為大燕是為北燕。二主二十八年。亦入北魏太武。至宋文帝元嘉十六年已卯。是北魏太延五年。太武西征遂滅北涼。自是諸國相吞略盡。唯北魏存。至齊明帝隆昌元年甲戌。是北魏太和十八年。孝文南遷都于洛邑。至梁武帝中大通六年甲寅。是南魏永熙三年。武帝元循西遷長安。依周太祖宇文黑泰。齊太祖高歡別立清河王子元善見為主。北都于鄴。緣是復分為西東。魏梁孝元帝繹承聖四年乙亥。都在江陵。為西魏滅。自是南朝曆數北旋。其年即魏後元二年。蕭衍孫察魏賜嗣立紹繼梁基。是曰後梁。既為附庸則是影國。周受魏禪因而跱之。仍都江陵。三主三十三年。絕於開皇七年丁未。始魏文帝黃初元年庚子受後漢禪。二年辛丑天下三分。五十九年。至晉武帝咸寧五年己亥。宇宙之內文軌復同。二十三年到晉惠帝永寧元年辛酉。州土幅坼競建國都。至今開皇九年己酉。其間二百八十八年。故實沈已前天步孔艱。猶二六合。大梁之後王道清泰。還一九州。車書契來已九年矣。化有功被民無得稱魏。至大隋四十四。主紀歷三百七十八年。七代五都世錄云爾。魏文帝明帝齊帝高貴鄉公元帝武帝惠帝懷帝愍帝元帝明帝成帝康帝穆帝哀帝海西公簡文帝孝武帝安帝恭帝宋武帝前廢帝文帝孝武帝中廢帝明帝後廢帝順帝齊高帝武帝廢帝新安王明帝東昏侯南康王梁武帝簡文帝孝元帝周愍帝明帝武帝宣帝靜帝大隋開皇來魏文帝丕二三吳四二五三六七四五明帝叡六二七三黃龍元四二五三六嘉禾元青龍元二二三三四四五景初元六二赤烏元三二少帝芳三二四三五四五六七六七八九八十九十一嘉平元十二二十三三太元元年四神鳳元年權薨建興元年四月亮立改元五二廢帝高貴鄉公髦五鳳元甘露元二二泰平元三二四三五永安二元帝陳留王煥三二三四五四六咸熙元七西晉武帝炎甘露元二寶鼎元三四二三五建衡元六二七三八鳳凰元九二十三咸寧元天冊元二天璽元三天紀元四五二三泰康元四二三四五六七八九十泰熙元元康元二三四五六七八九永康元二永興元二光熙元懷帝熾二三四五六愍帝業二三四元帝睿泰興元二三四永昌元明帝紹二三成帝衍二三四五六七八九咸康元二三四五六七八康帝嶽二穆帝聃二三四五六七八九十十一帝健二十二三昇平元二四五三四帝生壽光元二五帝二哀帝丕甘露元二興寧元二三四三五六廢帝海西公弈建元元二二三三四四五五六簡文帝昱七八二九孝武帝曜十十一二三十二十三泰元元二十四三四十五五六十六七八十七九十十八十一帝萇十九十二二國仁二十十三三二二十一十四四三大安元十五五乾歸立十六六二太初元十七七三二十八八四三十九皇初元五四二十二六五二十一三魏道武帝七六安帝四二北涼八建初元二弘始元天興元二九三二二永初元十四三三二十一五四四三十二大亨元五五四十三永始元六六五留姚立太和元七天賜元六二義熙元八二七三二九三八四三十四九五四十一五十六五十二明元立十一七六十三二十二八七十四三十三九八十五四玄始元叱槃立九十六五二二十十七神瑞元三三十一十八二四四十二帝泓立泰常元五五十三二二六六十四三三七七恭帝德文四八八宋武帝裕五九九二六十十三七十一十一廢帝義符太武立十二十二文帝義隆始光元十三十三二二十四十四三三承玄元十五四四二十六五神嘉元義和元十七六二二木末立七三三二八四虔立九延和元二十二三十一三四十二太延元五十三二六十四三七十五四八十六五九十七太平真君元十八二十九三二十四二十一五二十二六二十三七二十四八二十五九二十六十二十七十一二十八正平元二十九文成立三十二孝武帝駿興光元二太安元三二大明元三二四三五四和平元五二六三七四八五泰始元六二獻文立三皇興元四二五三六四七孝文立泰豫元二元徽元三二四三五四承明元順帝准立泰和元二二齊高帝道成三二四三五四六五七武帝賾立八二九三十四十一五十二六十三七十四八十五九十六十十七隆昌元十八延熙元十九二二十三二十一四二十二永泰元二十三永元元宣武立中興元二梁武帝衍三二四三正始元四二五三六四七永平元八二九三十四十一延昌元十二二十三三十四四十五孝明立十六二十七神龜元十八二普通元正光元二二三三四四五五六孝昌元七二大通元三二四中大通元二二三三廣陵王位四平陽王立五二六三魏天平元大同元大統元二二二三三三四四四元象元五五興和元六六二七七三八八四九九武定元十十二十一十一三中大同元十二四太清元十三五二十四六三十五七大寶元十六齊天保元十七二前元三二二四三後元五四二六五陳永定元七周愍帝覺二八二三九二四十三天嘉元武帝邕二大寧元二三河清元三四二四五三五六天統元天和元天康元二二光大元三三二四四太建元五五二武平元六三二建德元四三二五四三六五四七六五八隆化元六九承光元宣帝贇十十一二十二開皇元十三二十四三至德元四二五三六四七五八六九十十一十二十三十四十五十六十七十八十九二十仁壽元二三四大業元煬帝廣立二三四五六七八九十十一十二十三戊寅己卯庚辰辛巳壬午癸未甲申乙酉丙戌丁亥戊子己丑庚寅辛卯壬辰癸巳甲午乙未丙申丁酉戊戌己亥庚子辛丑壬寅癸卯甲辰乙巳丙午丁未戊申己酉庚戌辛亥壬子癸丑甲寅乙卯丙辰丁巳戊午己未庚申辛酉壬戌癸亥後漢錄者。光武皇帝第四子莊繼立。諡為孝明帝。至永平七年夜夢金人身長丈六。項佩日輪飛空而至。光明赫奕照於殿庭。旦集群臣令占所夢。通人傅毅進奉對云。臣聞西方有神名佛。陛下所見將必是乎。帝以為然。欣感靈瑞詔遣使者。羽林中郎秦景博士弟子王遵等一十四人。往適天竺。於月支國遇攝摩騰。寫得佛經四十二章并獲畫像。載以白馬還達雒陽。因起伽藍名白馬寺。諸州競立報白馬恩。長安舊城青門道左二百餘步中興寺右。即是白馬寺之遺基。於即翻譯四十二章經。緘置蘭臺石室閣內。自爾釋教相繼雲興。沙門信士接踵傳譯。孝桓帝世又以金銀作佛形像。至孝靈帝光和三年。遣中大夫於雒陽佛塔寺中。飯諸沙門。懸繒燒香散華燃燈。光和七年。張角等謀誅其逆黨內外姻屬。諸事老子妖巫醫卜並皆廢之。其有奉佛五戒勿坐。自秦世沙門釋利防。及前漢劉向校書天閣已來。至此始有定錄。經則四十二章為首。人則迦葉摩騰最初。迄於獻帝建安末齡。其間一百五十二年。歷十一主。華戎道俗十有二人。兼摭舊遺更補先闕。並古失譯。合出經律三百五十九部。四百二十七卷。為後漢錄運乎斯軸。庶有披覽鑒瞻古今。時代散聚經典離合。明揚盛化法寶備焉。沙門迦葉摩騰一部一卷經沙門竺法蘭五部十三卷經沙門安世高一百七十六部一百九十七卷經律沙門支婁迦讖二十一部六十三卷經優婆塞都尉安玄二部三卷經沙門竺佛朔二部三卷經沙門支曜十一部十二卷經沙門康巨一部一卷經清信士嚴佛調七部十卷經沙門康孟詳六部九卷經沙門釋曇果一部二卷經沙門竺大力一部二卷經諸失譯經一百二十五部一百四十八卷經呪後漢四十二章經一卷右一經一卷。明帝世中天竺國婆羅門沙門迦葉摩騰譯。或云竺攝摩騰。或直云攝摩騰。群錄互存未詳孰是。既未審知定何是姓何者是名。先來弗譯所以備彰。騰幼而敏悟兼有風姿。博學多聞。特明經律。思力精拔。探索幽深。敷文析理每有新義。當時學徒未之附也。法師遊乎天竺。西北有一小國。其國宗奉焉。俄而隣國興師。兵戈不戢。迄將踐境輒有事礙。於是疑有異術。密遣覘觀。使人還云。彼國君臣講習大乘金光明等經。經言。說此法地神王護之。緣是隣國請和求法弘通大乘。自爾南渡漸於此矣。永平年隨逐蔡愔至自洛邑。於白馬寺翻出此經。依錄而編。即是漢地經之祖也。舊錄云。本是外國經抄。元出大部。撮要引俗似此孝經一十八章。道安錄無出。舊錄及朱士行漢錄僧祐出三藏集記。又載但大法初傳人未歸信致使摩騰蘊其深解不復多翻。後卒雒陽。載其委曲備朱士行漢錄及高僧名僧等傳諸雜記錄。寶唱又云。是竺法蘭譯。此或據其與攝摩騰同時來耳。佛本行經五卷十地斷結經四卷法海藏經三卷佛本生經二卷二百六十戒合異二卷右五部合一十六卷。中天竺國沙門竺法蘭。少而機悟淹雅博愛多通。禪思毘尼莫不究竟。誦經百餘萬言。學徒千餘人。居不求安常懷弘利。戒軌嚴峻眾莫能闚。聞漢使愔來訊訪漢地佛法。遂有心輕舉。國王不聽。密與騰同來。間行後至。明帝世翻初共騰出四十二章。騰卒。蘭自譯。昔漢武帝穿昆明池。底得灰墨。問東方朔。朔云。可問西域梵人。法蘭既至。時以追問。蘭曰。此是劫燒之灰。朔言有徵。信者甚眾。又秦景使還於月支國得。優填王栴檀像師第四畫樣來至雒陽。帝即勅令圖寫供養。自爾丹素流演迄今。修行道地經七卷法句經四卷大僧威儀經四卷五十校計經二卷雜四十四篇經二卷七處三觀經二卷十報經二卷大道地經二卷道意發行經二卷禪經二卷安般守意經二卷無量壽經二卷陰持入經一卷百六十品經一卷大十二門經一卷小十二門經一卷人本欲生經一卷阿毘曇五法經一卷七法經一卷普法義經一卷漏分布經一卷四諦經一卷九橫經一卷八正道一卷大安般經一卷思惟要略經一卷十二因緣經一卷五陰喻經一卷轉法輪經一卷流攝經一卷是法非法經一卷法受塵經一卷十四意經一卷本相猗致經一卷阿毘曇九十八結經一卷禪行法想經一卷禪行三十七品經一卷難提迦羅越經一卷獨富長者經一卷長者懊惱三處經一卷申起長者悔過經一卷佛為那拘說根熟經一卷長者兄弟詣佛經一卷佛神力救長者子經一卷阿那邠祁化七子經一卷十支居士八城人經一卷無畏離車白阿難經一卷受呪願經一卷長者子制經一卷郁伽居士見佛聞法醒悟經一卷得非常觀經一卷舍頭諫經一卷出家因緣經一卷佛度旃陀羅兒出家經一卷純陀沙彌經一卷外道出家經一卷精進四念處經一卷父母恩勤報經一卷禪思滿足經一卷數息事經一卷禪法經一卷禪祕要經一卷世間言美色經一卷一切行不恒安住經一卷人受身入陰經一卷多倒見眾生經一卷人身四百四病經一卷人病醫不能治經一卷分別善惡所起經一卷斫毒樹復生經一卷犯戒罪報輕重經一卷禪定方便次第法經一卷阿練若習禪法經一卷四百三昧名經一卷自誓三昧經一卷流離王經一卷溫室洗浴眾僧經一卷迦葉結經一卷罵意經一卷處處經一卷佛為頻頭婆羅門說像類經一卷婆羅門問佛布施得福經一卷佛為調馬聚落主說法經一卷婆羅門行經一卷豆遮婆羅門論議出家經一卷佛為事火婆羅門說法悟道經一卷婆羅門虛偽經一卷佛化大興婆羅門出家經一卷佛為阿支羅迦葉說自他作苦經一卷婆羅門子命終愛念不離經一卷四吒婆羅門出家得道經一卷佛為憍慢婆羅門說偈經一卷婆羅門服白經一卷婆羅門問世尊將來世有幾佛經一卷婆羅門避死經一卷佛為婆羅門說耕田經一卷七老婆羅門請為弟子經一卷婆羅門通達經論經一卷佛覆裸形子經一卷婆羅門解知眾術經一卷佛為婆羅門說四法經一卷佛為年少婆羅門說知善不善經一卷如幻三昧經一卷安般經一卷內藏經一卷五門禪要用法經一卷水喻經一卷浮木譬喻經一卷鼈喻經一卷提婆達生身入地獄經一卷摩那祇女人誹佛生身入地獄經一卷鬼問目連經一卷十八地獄經一卷地獄罪人眾苦經一卷地獄報應經一卷目連見眾生身毛如箭經一卷摩訶衍精進度中罪報品經一卷尊者薄拘羅經一卷阿難問事佛吉凶經一卷迦旃延無常經一卷當來變滅經一卷太子墓魄經一卷四不可得經一卷堅心正意經一卷分明罪福經一卷多增道章經一卷㮈女祇域經一卷金色女經一卷摩鄧女經一卷前世爭女經一卷承事勝己經一卷悔過法經一卷舍利弗悔過經一卷太子夢經一卷小般泥洹經一卷慈仁不殺經一卷阿難同學經一卷商人脫賊難經一卷過去彈琴人經一卷尸迦羅越六向拜經一卷世間強盜布施經一卷商人子作佛事經一卷呪賊經一卷卒逢賊結衣帶呪經一卷梵天詣婆羅門講堂經一卷五陰成敗經一卷八光經一卷五戰鬪人經一卷五法經一卷五行經一卷三毒經一卷阿含正行經一卷良時難遇經一卷求離牢獄經一卷蓮華女經一卷孤母喪一子經一卷昔有二人相愛敬經一卷住陰持入經一卷鏡面王經一卷子命過經一卷健陀國王經一卷歎寶女經一卷大迦葉遇尼乾子經一卷正齋經一卷阿那律思惟目連神力經一卷寶積三昧文殊師利菩薩問法身經一卷舍利弗問寶女經一卷月燈三昧經一卷阿難惑經一卷佛印三昧經一卷迦葉詰阿難經一卷大乘方等要慧經一卷空淨天感應三昧經一卷情離有罪經一卷藥王藥上菩薩觀經一卷義決律一卷右一百七十六部。合一百九十七卷。安息國王太子名清字世高。次當嗣王位讓位與叔。既而捨國剃落出家。懷道遊方弘化為務。孝桓帝世建和二年。振錫來儀至乎洛邑。少時習語大通華言。慨法化微廣事宣譯。到靈帝世二十餘年。其釋道安錄僧祐出三藏集記慧皎高僧傳等。止云世高翻三十九部。義理明析文字允正。辯而不華質而不野。凡在讀者皆亹亹然而不倦焉。房廣詢求究檢眾錄紀述。世高互有出沒。將知權迹隱顯多途。或由傳者頗致乖舛。量傳所載三十九部。或但路出自燉煌來屆止京邑。靈帝之末關中擾攘。便渡江南。達人見機在所便譯。得知他處闕而未傳。又其傳末果云。而古舊錄所載之者。此竝世高刪正前譯不必全翻。今總群篇。備搜雜記。有題注者。多是河西江南道路隨逐因緣從大部出。錄目分散未足致疑。彼見故存此寧不纘。敢依集編緝而維之。冀廣法流知本源注。欲識其迹具諸傳詳。大集經二十七卷般若道行品經十卷首楞嚴經二卷伅真陀羅尼經二卷阿闍世王經二卷阿閦佛國經二卷無量清淨經二卷孛本經二卷般舟三昧經二卷古品遺日說般若經一卷寶積經一卷問署經一卷梵般泥洹經一卷阿闍世王問五逆經一卷兜沙經一卷內藏百品經一卷大方便報恩經一卷光明三昧經一卷禪經一卷雜譬喻經一卷阿育王太子壞目因緣經一卷右二十一部。合六十三卷。月支國沙門支婁迦讖。亦直云支讖。桓靈帝世建和歲至中平年。於洛陽譯。河南清信士孟福張蓮等筆受。而舊譯云胡般泥洹者。未詳胡字。竊觀上代有經已來賢德筆受。每至度語無不稱云譯胡為漢。胡乃西國邊俗。漢是東方。一號且九州地喚於西方總言天竺故漢書言身毒國也身毒即天竺。有中天竺。即佛生處天竺地也。有東有西有南有北。故云五天。而彼五天目此東國總言脂那。或云真丹或作震旦。此蓋取聲有楚夏耳。若當稱漢。漢止劉氏。前漢後漢兩代一號。後漢禪魏。魏弱三分政有吳蜀。魏雖吞蜀還復禪晉。自晉統馭十割九州地各有主。譯經依處人處既異翻則不同。須依帝王稱謂甄別。今為此錄悉依正之。又胡既是西域邊俗。類此氐羌蠻夷㺐獠。何有經書。乃云胡語。創標胡言模楷世間誰之過歟。佛生天竺。彼土士族婆羅門是總稱為梵。梵者清淨承胤光音。其光音天梵之最下。劫初成就水竭地乾下食地肥。身體麁重不能飛去。因即生人。緣本祖宗故稱為梵。是以應作梵語梵書。漢語譯經人未剃落。魏朱士行創首出家服法為僧猶稱俗姓。吳晉相踵弗革其風。逮自符秦有釋道安。獨拔當時居然超悟。道俗欽仰眾若稻麻。云既剃除紹繼釋種子而異父豈曰相承。今者出家宜悉稱釋。及後經至翻四阿含。其文果云。四姓出家同一釋種。眾咸歎伏然安正當晉秦之世。刊定錄目刪注群經。自號彌天楷模季葉。猶言譯胡為秦。有五失本三不易。此亦崑山一礫未盡美焉。但上代來有胡言處。今錄並以梵字代之。庶後哲善言得其真正者也。法鏡經兩卷斷十二因緣經一卷右二部合三卷。安息國優婆塞都尉安玄。靈帝末世遊賈雒陽。因遇佛調即共翻譯。世亦號為安侯騎都尉。云祐稱世高。此是姓同相濫涉耳。高乃國王之太子也應嗣。故讓玄職號為侯。直據經題。居然可驗。以不細尋致合論耳。般舟三昧經二卷道行經一卷右二部合三卷。天竺沙門佛朔。靈帝之世齎道行經來適洛陽。轉梵為漢。譯人時滯。雖有失旨。然其音句棄文存質。深得經意。後光和中更譯般舟。讖為傳語。孟福張蓮等筆受。文少勝前。小本起經二卷成具光明經一卷賴吒和羅經一卷馬有八態經一卷首至問佛十四事經一卷聞城十二因緣經一卷墮落優婆塞經一卷小道地經一卷馬有三相經一卷阿那律八念經一卷摩訶摩耶經一卷右一十一部合一十二卷。西域沙門支曜。靈帝世中平年。於雒陽譯其七部。是吳錄所載。問地獄事經一卷右一經一卷。外國沙門康巨。靈帝中平四年。於洛陽譯。並言直理詣不加潤飾。古維摩詰經二卷濡首菩薩無上清淨分衛經二卷慧上菩薩問大善權經二卷思意經一卷內六波羅蜜經一卷迦葉詰阿難經一卷十慧經一卷右七部合一十卷臨淮。清信士嚴佛調當靈。帝世在雒陽出理得。音正盡經微旨郢匠。之美見述後代焉。太子本起瑞應經二卷興起行經二卷梵網經二卷舍利弗目連遊四衢經一卷報福經一卷四諦經一卷右六部合九卷。外國沙門康孟詳。當獻帝世於雒陽陽譯。中本起經二卷右一經二卷。釋道安云。沙門曇果於迦維羅衛國。得此梵本來至雒陽。建安十二年翻。康孟詳度語。修行本起經二卷右一經二卷。亦是曇果與康孟詳。於迦維羅衛國齎梵本來。沙門竺大力。以建安二年三月。於雒陽譯。孟詳度為漢文。釋道安云。孟詳所翻弈弈流便足騰玄趣矣。見始興錄。大方便報恩經七卷分別功德經五卷梵本經四卷泥洹後千歲中變記經四卷合道神足經四卷如來性起經二卷諸經佛名二卷舊譬喻經二卷雜譬喻經二卷觀無量壽佛經一卷龍種尊國變化經一卷過去香蓮華佛世界經一卷見牧牛者示道經一卷作佛形像經一卷三千佛名經一卷千佛因緣經一卷五十三佛名經一卷八部佛名經一卷十方佛名經一卷賢劫千佛名經一卷稱揚百七十佛名經一卷南方佛名經一卷滅罪得福佛名經一卷觀世音所說行法經一卷彌勒為女身經一卷寂調意所問經一卷薩陀波崙菩薩求深般若圓像經一卷菩薩生地經一卷菩薩所生地經一卷菩薩受戒法經一卷受菩薩戒次第十法一卷菩薩懺悔法一卷初發意菩薩常晝夜六時行五事經一卷六菩薩名經一卷迦葉赴佛泥洹經一卷善唄比丘經一卷僧名數事行經一卷比丘諸禁律一卷摩訶僧祇律比丘要集一卷優波離問佛經一卷沙彌威儀一卷沙彌十戒經一卷比丘尼十戒經一卷受十善戒經一卷沙彌尼戒經一卷賢者五戒經一卷優婆塞威儀經一卷四天王經一卷魔嬈亂經一卷頂生王因緣經一卷行檀波羅蜜經一卷功德莊嚴王八萬四千歲請佛經一卷摩調王經一卷誨子經一卷教子經一卷福子經一卷小兒聞法即解經一卷菩薩修行經一卷長者賢首經一卷長者命終無子付囑經一卷質多長者請比丘經一卷善德婆羅門求舍利經一卷外道誘質多長者經一卷無害梵志執志經一卷梵志避死經一卷梵志喪女經一卷梵志觀無常得解脫經一卷貧子得財發狂經一卷𤢴狗齧王經一卷居士物故為婦鼻蟲經一卷鐵城泥犁經一卷泥犁經一卷勤苦泥犁經一卷地獄經一卷鹽王五使者經一卷積骨經一卷苦陰經一卷持齋經一卷海八德經一卷寂志果經一卷人弘法經一卷未曾有經一卷華嚴瓔珞經一卷觀世樓炭經一卷波若得經一卷惟日雜難經一卷內身觀章經一卷摩訶剎頭經一卷清淨法行經一卷金剛清淨經一卷淨除業障經一卷摩訶衍寶嚴經一卷十住毘婆沙經一卷佛遺日摩尼寶經一卷轉女身菩薩經一卷受持佛名不墮惡經一卷七寶經一卷十一因緣章經一卷沙門為十二頭陀經一卷三十二相因緣經一卷三十七品經一卷般舟三昧念佛章經一卷瑜伽三磨斯經一卷禪要呵欲經一卷須河譬經一卷法句譬喻經一卷譬喻經一卷梵音偈本經一卷阿彌陀佛偈經一卷後出阿彌陀佛偈經一卷讚七佛偈一卷怛惒尼百句一卷五言詠頌本起一卷道行品諸經梵音解一卷般若波羅蜜神呪經一卷七佛所結麻油述呪一卷幻師陂陀神呪一卷五龍呪毒經一卷取血氣神呪一卷呪齲齒呪一卷呪牙痛呪一卷呪眼痛呪一卷呪賊呪法一卷七佛安宅神呪一卷安宅呪法一卷右一百二十五部。合一百四十八卷。並是僧祐律師出三藏記撰古舊二錄。及道安失源并新集所得失譯。諸經部卷甚廣。讎校群目蕪穢者眾。出入相交實難詮定。未覩經卷空閱名題。有入有源無入無譯。詳其初始非不有由既涉年遠故附此末。冀後博識脫覿本流希。還收正以為有據瀅。澄法海使靜濤波焉。魏吳錄者。洛陽建業二京都也。曹丕字子桓。沛郡譙人漢丞相操之世子也。初生之日而有青雲狀如車蓋。當於其上竟日翠然。望氣者稱。至貴之徵非人臣象。年八歲善屬文。嗣相位為魏王。受後漢禪。改稱為魏。仍都洛陽。炎漢數終。五嶽其為二祀。黃初魏受禪。九牧於是三分。孫氏󰊉吳。託長江以圖天下。劉宗王蜀。憑劍閣欲定中原。橫虎爪牙臥龍威力。各據一域志在相吞。競擁疆場互嚴關柝。廣羅英俊用作股肱。厚禮賢才賓為國寶。良匠妙法復此俱來。僧會適吳。舍利耀靈於江左。迦羅遊魏。禁戒宣布於洛中。法律自是大行。建初所以特立譯人隨世。仍彼方言出經逐時。便題名目致有吳品。蜀普耀焉重疊再翻因斯而始派流。失譯良在於茲。既魏蜀吳三國鼎跱。其蜀獨無代錄者。何豈非佛日麗天而無緣者。莫覩法雷震地比屋者弗聞哉。且舊錄雖注蜀普曜首楞嚴等經。而復闕於譯人年世。設欲紀述罔知所依。推入失翻。故無別錄。孫權字仲謀。吳郡富春人。世仕於吳。其家東塚上數有神光雲氣。又權之初在孕。其母夢腸引出繞吳昌門。眾咸稱為孫氏興矣。及至權生眼有異光方頤大口。其父奇之。權󰊉王也。跨躡閩越都邑斗牛。封授諸侯建立年號。朝宗海嶽南面君臨稱吳。徒治秣陵改為建業。魏承漢後二年權立。四主五十九年。皓立二年魏禪晉。晉立十五年平吳。若以年分則皓十四年應入晉世。今通收取結為吳錄。自文帝黃初元年庚子。至元帝咸熙元年甲申。其間五主四十五年。道俗十人。所出經律羯磨并舊失譯。合三百一十二部。四百八十三卷。總集以為魏吳二代九主兩都世錄云爾。魏沙門曇柯迦羅一部沙門康僧鎧二部沙門曇諦一部沙門白延六部沙門支疆梁接一部沙門安法賢二部吳沙門維祇難二部沙門竺律炎三部優婆塞支謙一百二十九部沙門康僧會一十四部諸失譯經一百一十部魏僧祇戒本一卷右戒本一卷中天竺國沙門曇柯迦羅。魏云法時。幼而才聰質像璝瑋。讀書一覽文義悉通。善四違陀風雲星月圖讖運變靡所不該。自謂世間畢己心目。年二十五入一僧坊。遇見法勝阿毘曇心。聊取觀之。茫然不解。慇懃重省更增惛漠。乃嘆曰。佛法鉤深備論三世。乃棄出家。誦大小乘經及諸律藏。遊化至洛。于時魏境雖有佛法而道風訛替。亦有眾僧未稟歸戒。止以剪落為殊俗耳。設復齋懺事同祠祀。迦羅既至大行佛法。諸僧請出毘尼。迦羅以律藏曲制文言繁廣佛教未昌必不承用。以嘉平年於白馬寺出此戒本一卷。且備朝夕。中夏戒法始自此焉。郁伽長者所問經二卷無量壽經二卷右二部合四卷。天竺國沙門康僧鎧齊王世嘉平年於洛陽白馬寺譯。高僧傳載直云郁伽長者等四經。檢道祖魏晉錄及僧祐出三藏記并寶唱梁代錄等。所列如前。自外二部竝不顯名校閱群錄未見。曇無德羯磨一卷右一卷曇無德者。魏云法藏。藏師地梨荼由。是阿踰闍第九世弟子。藏承其後。即四分律主也。自斯異部興焉。此當佛後二百年中。後安息國沙門曇諦。以高貴鄉公正元一年屆乎洛汭。首楞嚴經二卷無量清淨平等覺經二卷叉須賴經一卷除災患經一卷平等覺經一卷菩薩修行經一卷右六部合八卷。高貴鄉公世。西域沙門白延懷道遊化。甘露年中來屆洛陽止白馬寺。眾請譯焉。法華三昧經六部右一部六卷。高貴鄉公世。甘露元年七月外國沙門支疆梁接。魏言正無畏。於交州譯。沙門道聲筆受。祐云失譯。房檢及見竺道祖魏世錄及始興。錄若依交州及始興錄地應入吳錄今據平及魏錄收。附此。羅摩伽經三卷大般涅槃經二卷右二部合五卷。外國沙門安法賢譯。群錄並云。魏世不辯何帝年。今依編于末。又別錄亦載。吳阿差末菩薩經四卷法句經二卷右二部合六卷。魏文帝世天竺沙門維祇難。吳言障礙。學通三藏妙善四含。歷國遊方以行化為業。發趾西域同伴竺律炎到自江左。黃武三年於武昌郡譯為吳文。而維祇難既未善方音。翻梵之際頗有不盡。志存義本辭句樸質。三摩竭經一卷梵志經一卷佛醫經一卷右三經合三卷。魏明帝世。天竺沙門竺律炎。維祇難卒後。為孫權於楊都譯。群錄不同。或云將炎律炎。未詳孰是。故備舉之。大明度經四卷禪祕要經四卷阿差末菩薩經四卷菩薩本緣集經四卷維摩詰所說不思議法門經三卷修行方便經二卷大般泥洹經二卷瑞應本起經二卷法鏡經二卷小阿差末經二卷阿彌陀經二卷義足經二卷方等首楞嚴經二卷法句經二卷慧印經一卷本業經一卷須賴經一卷梵摩渝經一卷私阿末經一卷微密持經一卷月明童子經一卷阿難四事經一卷差摩竭經一卷優多羅母經一卷七女經一卷郁伽長者經一卷八師經一卷釋摩男本經一卷孛抄經一卷老女人經一卷齋經一卷悔過法經一卷賢者德經一卷佛從上所行三十偈經一卷了本生死經一卷惟明二十偈經一卷龍施女經一卷鹿子經一卷十二門大方等經一卷賴吒和羅經一卷四十二章經一卷難龍王經一卷不自守意經一卷五陰事經一卷七知經一卷人民求願經一卷佛開解阿拔梵志經一卷寶海梵志成就大悲經一卷梵志子死稻敗經一卷梵志問佛師經一卷降千梵志經一卷梵志經一卷度梵志經一卷外道仙尼說度經一卷梵志結淨經一卷梵志問佛世間增減經一卷佛為外道須深說離欲經一卷梵網六十二見經一卷阿質國王經一卷桀貪王經一卷國王成就五法久存於世經一卷惟婁王師子湩譬喻經一卷諸法本經一卷五母子經一卷戒消伏災經一卷枯樹經一卷是我所經一卷甘露道經一卷不淨觀經一卷水上泡經一卷恒水戒經一卷色無常經一卷護口意經一卷壽命促經一卷法施勝經一卷諸漏盡經一卷修行慈經一卷須摩提長者經一卷摩調王經一卷四願經一卷淨行品經一卷金剛清淨經一卷惟越雜難經一卷佛為訶到曠野鬼說法經一卷阿闍世王女阿術達菩薩經一卷勸進學道經一卷貝多樹下思惟十二因緣經一卷堅意經一卷三品弟子經一卷摩訶精進經一卷菩薩修行經一卷普廣菩薩經一卷陀羅尼句呪經一卷華積陀羅尼呪經一卷八吉祥經一卷摩訶般若波羅蜜呪經一卷七佛神呪經一卷大慈無減經一卷寶女明三十二相經一卷三魚失水經一卷演道俗業經一卷不莊校女經一卷申日經一卷孫多耶致經一卷長者音悅經一卷黑氏梵志經一卷法律經一卷出家功德經一卷弊魔試目連經一卷七漏經一卷藍達王經一卷魔女聞佛說法得男身經一卷魔化作比丘經一卷佛以三車喚經一卷未生怨經一卷弗加沙王經一卷須摩提女經一卷百喻經一卷雪山獼猴經一卷度脫狗子經一卷猘狗經一卷三種良馬經一卷鴟鳥事經一卷河中草龜經一卷瞎鼈經一卷四種良馬經一卷鷹鷂臘經一卷法滅盡經一卷無母子經一卷右一百二十九部。合一百五十二卷。魏文帝世。月支國優婆塞支謙。字恭明。一名越。漢末遊洛受業於支亮。亮字紀明。明受業於支讖。讖已見漢錄。世稱天下博知不出三。支謙該覽經籍莫不精究。世間枝藝多所綜習。遍學異書通六國語。其為人細長黑瘦。眼多白而精黃。時人為之語曰。支郎眼中黃。形軀雖細是智囊。為漢末分亂避地歸吳。孫權聞其才悅之即使拜為博士。使輔導東宮。與韋曜諸人共盡匡弼。甚有裨益。但謙生自西域。故吳志不載。任其力而不錄其功。此史家過。豈帝者之心。夫為天下之君。感得天下之用才堪世務則爵之於朝。垂名竹帛何華戎之限隔而為代典不述乎。且葉公。子高性愛於龍。天龍遂為之降。既不禮待戎夷之民。而望其君附化難矣。然市死馬之骨以要駿驥。置九九之術用俟賢才。斯蓋帝囊包羅吞納刊之自古今獨削哉。謙以大教雖行。而經多梵語未盡翻譯。自既妙善方言。乃更廣收眾經舊本譯為吳言。從黃武首歲迄建興末年。其間首尾三十餘載。所出維摩大般泥洹法句瑞應本起經等。僧祐三藏集記錄載唯有三十六部。慧皎高僧傳述止云四十九經。房廣檢括眾家雜錄。自四十二章已下並是別記所顯雜經以附今錄。量前傳錄三十六部。或四十九經。似謙自譯在後所獲或正前翻多梵語者然紀述聞見意體少同錄目廣狹出沒多異。各存一家致惑取捨。兼法海淵曠事方聚渧。既博搜見故備列之。而謙譯經典得義辭旨文雅甚有碩才。又依無量壽經及中本起製菩薩連句梵唄三契聲。于今江淮間尚行兼注了本生死。等經并序。六度集經九卷吳品經五卷菩薩淨行經二卷雜譬喻集經二卷阿難念彌經二卷鏡面王經一卷察微王經一卷梵皇王經一卷權方便經一卷坐禪經一卷菩薩二百五十法經一卷法鏡經解子注二卷道樹經注解一卷安般經注解一卷右一十四部。合二十九卷。魏齊王世正始年中。天竺沙門康僧會。學通三藏博覽六經。天文圖緯多所綜涉。辯於樞機善屬文翰。于時三吳先有支謙宣譯經典。既初染大法風化未全。僧會欲使道振江淮興立圖寺。乃杖錫東遊。吳赤烏年達乎建業。即構茅茨設像行道。時未有僧疑其矯異。有司奏權召而詰問。佛何靈驗。爾獨改形。會曰如來遷迹已越千年。遺骨世間名為舍利。在所應現神耀無方。昔阿育王統閻浮提。乃起八萬四千寶塔。夫塔寺之興以表遺化也。權以為誇誕。乃曰。若能得舍利者當為造塔。如其虛妄國有常刑。請期七日。會乃謂其屬曰。法之興廢在斯一舉。今不至誠後將何及。即共潔齋銅瓶盛水燒香禮請七日寂然。求申二七亦復無應。權曰。此甚欺誑將欲加罪。更請三七。權又特聽。會謂伴曰。宣尼有言。文王既沒文不在茲乎。法靈應降而吾等無感。何假王憲。當誓死為期。三七日暮猶無所覩。莫不震懼。既入五更忽聞瓶中鎗然有聲。會自往視果獲舍利。明旦呈權。舉朝集觀。五色光炎照耀瓶上。權自執瓶寫銅盤上。舍利所衝盤即破碎。權大肅然驚起而曰。希有瑞也。會進言曰。舍利威神豈直光相而已。此乃劫燒之火不能焚。金剛之杵不能碎。權命試之。會更誓曰。法雲方被蒼生仰澤。願更垂神迹以廣示威靈。乃置舍利於鐵砧之上。使有力者用槌擊之。砧槌俱陷舍利無損。權大嗟伏即為建塔。以始有佛寺故號建初寺。因名其地為佛陀里。由是江左大法遂興。會之力也。至孫皓時制令苛虐廢棄淫祀。及佛伽藍並欲毀壞。皓問臣下。此由何興必有聖靈。當奉其道。如也無驗可悉焚之。諸臣僉曰。佛之威力不同餘神。康會感靈大皇創寺。今若輕毀恐貽後殃。皓意未然。乃遣張昱詣寺詰會。昱巧才辯難問縱橫。會應機對辭藻鋒出。自旦之夕昱不能摧昱請退還。會送門外。于時寺側有淫祀家。昱又誓云。玄化既孚此輩何緣近而不革。會曰。雷霆震擊聾者不聞。豈聲之微貴在理會。理而有會萬里斯通。苟非其人比屋胡越。昱還歎會才明非臣所測。伏願天鑒親檢察之。皓大集朝賢以馬車迎會。會既坐。皓問曰。佛教所明善惡報應。何者是乎。會對曰。夫明主以孝慈訓世則赤烏翔老人星見。仁德育物則醴泉涌嘉苗出生。善既有徵惡亦可驗。故為惡於隱。鬼得而誅之。為惡於顯。人得而戮之。詩詠求福不回。易稱積善餘慶。雖儒典之格訓。即佛教之明謨。皓曰。若然則周孔。已行何用佛教。會曰。周孔所說略示世間。釋教幽微廣明因果。故行惡則有永劫地獄苦酸。修善則有長受天宮安樂。舉茲以明勸勵不亦大哉。皓不能折雖聞正法而惛暴情不勝其虐。嘗使衛兵後宮治園。得一金像高數尺許。因以呈皓。皓令著不淨處以穢汁灌之。共諸群臣笑以為樂。俄爾皓身遍體大腫。隱處尤痛。叫喚徹天。群臣失色。太史占卜言犯大神。即祈諸廟全不降愈。婇女先有奉佛法者。因問訊云。陛下曾就佛求福不。皓舉頭問佛神大耶。婇女答云。佛是大神。皓心遂悟。具語意故。是時婇女即奉迎像來置殿上。香湯沐浴數十遍洗。燒香懺悔。皓叩頭謝繫念于枕自陳罪狀。有頃痛間遣使詣寺問訊沙門。請會說法。會即隨入。皓具諮問罪福之理。會為敷析辭甚精要。皓本才學欣然大悅。求看僧戒。會以戒祕不可輕宣。乃取菩薩本業百二十五願。分作二百五十事。持擬大僧二百五十戒。用以呈皓。皓覩諸佛行住坐臥皆願眾生令得安樂慈悲廣普益增善意心生歸信。倍加歡喜精誠猛勵。即請會受五戒。旬日疾瘳。乃於會寺更加修飾。宣示宗室莫不信奉。會在吳朝亟說正法。皓性凶麁不染妙義。唯敘報應以開其心。而會閑隙為眾祈請。於建初寺譯出前件眾經并自注。序製並妙得體文義允洽。其所注經安般守意法鏡道樹等。備見於錄。又傳梵唄聲甚清靡哀亮囀韻。于今則之。吳天紀四年四月皓降于晉。九月會終。雜譬喻經八十卷雜數經二十卷阿惟越致轉經十八卷摩訶乘經十四卷蜀普曜經八卷摩訶衍優波提舍經五卷三昧王經五卷梵王請問經五卷不退轉輪經四卷佛從兜率降中陰經四卷四天王經四卷魔王請問經四卷那先譬喻經四卷度無極譬經三卷釋提桓因所問經三卷大梵天王請轉法輪經三卷法華光瑞菩薩現壽經三卷普賢菩薩答難二千經三卷濡首菩薩經二卷太子試藝本起經二卷小本起經二卷不思議功德經二卷蜀首楞嚴經二卷後出首楞嚴經二卷梵天王請佛千首經二卷深斷連經二卷甘露味阿毘曇二卷七佛父母姓字經一卷阿惟越致菩薩戒經一卷菩薩常行經一卷摩訶目揵連與佛角能經一卷阿難得道經一卷阿難般泥洹經一卷阿那律念復生經一卷沙門分衛見怪異經一卷人詐名為道經一卷大戒經一卷衣服制經一卷沙彌離威儀經一卷弟子本行經一卷道本五戒經一卷威儀經一卷為壽盡天子說法經一卷魔試佛經一卷阿須倫問八事經一卷摩竭王經一卷薩波達王經一卷尸呵遍王經一卷年少王經一卷太子法慧經一卷是光太子經一卷長者難提經一卷長者子誓經一卷五百婆羅門問有無經一卷女利行經一卷貧女聽經蛇齧命終經一卷國王癡夫人經一卷四婦因緣經一卷婬人曳踵行經一卷須多羅經一卷惰迦經一卷盤達龍王經一卷牛米自供養經一卷行牧食牛經一卷墮釋迦牧牛經一卷法嚴經一卷壁四經一卷賣智慧經一卷初受道經一卷學經福經一卷止寺中經一卷無端底持經一卷安般行道經一卷解慧微妙經一卷失道得道經一卷心情心識經一卷道德果證經一卷父子因緣經一卷檢意向正經一卷熒火六度經一卷雜阿含經一卷小觀世樓炭經一卷內禪波羅蜜經一卷四輩經一卷大四諦經一卷五方便經一卷五惟越羅名解說經一卷五陰經一卷中五濁世經一卷六波羅蜜經一卷大七車經一卷八正邪經一卷八總持經一卷八輩經一卷八部僧行名經一卷大十二因緣經一卷十八難經一卷五十二章經一卷百八愛經一卷逮慧三昧經一卷小安般舟三昧經一卷禪行斂意經一卷禪數經一卷化譬經一卷群生偈經一卷大總持神呪經一卷薩和菩薩經一卷慧定普遍神通菩薩經一卷貧女人經一卷阿秋那經一卷右一百一十部。合二百九十一卷。並是古舊二錄失譯諸經。今結附此以彰遠年至所依據。西晉錄者。司馬炎字安世。河內溫人。魏大將軍侍中錄尚書相國晉王昭之太子。昭薨炎嗣為王。元帝知歷數有歸。使太保鄭沖奉璽致位。炎垂拱受禪。是為武帝。稱晉都雒及長安。舊東西京也。晉武在馭十有五年。到咸寧中命司馬伷平吳得皓。封歸命侯。自後漢永安二十四年至晉泰康肇元庚子歲首。於是九州還一統矣。又吳黃武初。陸績有言曰。從今已後更六十年。天下車同軌書同文。至是果如績言。蜀平吳滅將六十年。二十載後至于惠帝永寧之初。政道虧頹群雄嶽峙。趙王創基構逆篡立於朝。張軌繼迹弗臣擅收涼土。內外縻沸仍漸亂階。劉淵所以平陽。李雄因茲井絡。懷帝蒙塵咸谷。愍帝播越長安。既道藉時興而兩都板蕩。法由人顯。屬二主栖遑。萬姓崩離歸信靡託。百官失守釋種無依。時有沙門竺法護及彊梁婁至等亡身利物誓志弘宣。匪憚苦辛闡法為務。護於晉世出經最多。其法欽羅叉聶遠父子竺法蘭等。相繼度述。所以五十年間。華戎道俗十有三人。并前失譯諸經戒等。合四百五十一部。七百一十七卷。集為西晉二京四主五十二年世錄云爾。沙門竺法護二百一十部沙門彊梁婁至一部沙門安法欽五部沙門無羅叉一部清信士聶承遠三部沙門竺叔蘭二部承遠子清信士道真。五十四部六十六卷經錄目。沙門白法祖二十三部沙門釋法立四部優婆塞衛士度一部沙門支敏度二部沙門釋法炬一百三十二部沙門支法度四部諸失譯經八部雜譬喻三百五十首經二十五卷光讚般若經十卷新道行經十卷漸備一切智德經十卷閑居經十卷正法華經十卷普曜經八卷颰陀劫三昧經七卷修行經七卷大哀經七卷賢劫經七卷小品經七卷薩芸分陀利經六卷持心經六卷度世品經六卷密迹金剛力士經五卷樓炭經五卷生經五卷如來興顯經五卷阿差末經四卷無盡意經四卷寶女經四卷普超經四卷海龍王經四卷阿惟越致經四卷持人菩薩所問經三卷等集眾德三昧經三卷超日明三昧經三卷菩薩藏經三卷諸神呪經三卷寶髻菩薩所問經二卷須真天子經二卷文殊師利佛土嚴淨經二卷弘道廣顯三昧經二卷大般泥洹經二卷無量壽經二卷首楞嚴經二卷寶藏經二卷要集經二卷般舟三昧經二卷大善權經二卷順權方便經二卷隨權女經二卷如幻三昧經二卷等目菩薩經二卷勇伏定經二卷更出阿闍世王經二卷賈客經二卷文殊師利現寶藏經二卷佛昇忉利天為母說法經二卷仁王般若波羅蜜經一卷普門品經一卷月光童子經一卷金剛藏菩薩行經一卷大淨法門經一卷離垢施女經一卷須摩提菩薩經一卷龍施女經一卷大方等頂王經一卷無所悕望經一卷魔逆經一卷濟諸方等學經一卷菩薩行五十緣身經一卷彌勒菩薩所問本願經一卷文殊師利淨律經一卷無思議孩童菩薩經一卷彌勒成佛經一卷舍利弗目連遊諸國經一卷瑠璃王經一卷寶施女經一卷佛為菩薩五夢經一卷摩訶目揵連本經一卷太子墓魄經一卷四不可得經一卷菩薩悔過法經一卷乳光經一卷心明女梵志婦飯汁施經一卷大六向拜經一卷鴦掘魔經一卷菩薩十住經一卷摩調王經一卷照明三昧經一卷所欲致患經一卷法沒盡經一卷菩薩齋法經一卷獨證自誓三昧經一卷過去佛分衛經一卷五蓋疑結失行經一卷總持經一卷五福施經一卷無憂施經一卷無極寶三昧經一卷寶網童子經一卷文殊師利悔過經一卷普法義經一卷滅十方冥經一卷菩薩十地經一卷溫室洗浴眾僧經一卷賴吒和羅所問光德太子經一卷當來變經一卷五百弟子自說本起經一卷師子月佛生經一卷迦葉結集傳經一卷柰女耆域經一卷胞胎經一卷維摩詰所說法門經一卷郁伽羅越問菩薩行經一卷幻士仁賢經一卷決總持經一卷首意女經一卷舍頭諫經一卷十二因緣經一卷六十二見經一卷四自侵經一卷無言童子經一卷聖法印經一卷移山經一卷嚴淨定經一卷慧明經一卷大迦葉本經一卷光世音大勢至受決經一卷諸方佛名功德經一卷目連上淨居天經一卷普首童真經一卷十方佛名經一卷三品修行經一卷金益長者子經一卷眾祐經一卷觀行不移四事經一卷小法沒盡經一卷四婦喻經一卷廬夷亘經一卷廅羅王經一卷檀若經一卷龍施經一卷馬王經一卷鹿母經一卷給孤獨明德經一卷龍王兄弟施達試王經一卷勸化王經一卷百佛名經一卷殖眾德本經一卷沙門果證經一卷身觀經一卷醫王經一卷法觀經一卷意經一卷降龍經一卷應法經一卷邪見經一卷何苦經一卷受歲經一卷貧窮經一卷灌臘經一卷密具經一卷悔過經一卷犯罪經一卷法社經一卷雜讚經一卷盂蘭經一卷分別經一卷腹使經一卷苦應經一卷閑居經一卷四種人經一卷七寶經一卷四未曾有經一卷八陽經一卷三十二相因經一卷四自在神通經一卷佛悔過經一卷三轉月明經一卷解無常經一卷胎藏經一卷離垢蓋經一卷小郁伽經一卷阿闍貰女經一卷人所從來經一卷惑羅云經一卷雁王經一卷十等藏經一卷雁王五百雁俱經一卷誡具經一卷決道俗經一卷猛施經一卷城喻經一卷誡王經一卷菩薩齋經一卷多聞經一卷彌勒菩薩為女身經一卷離睡經一卷文殊師利菩薩經一卷𥧝意經一卷寶日光明菩薩經一卷樂想經一卷尊上經一卷慈仁問八十種好經一卷夫那羅經一卷墮藍本經一卷貧女為國王夫人經一卷寶女問慧經一卷七女本經一卷女人慾熾荒迷經一卷悉鞞梨天子詣佛說偈經一卷梵王變身經一卷光世音經一卷惟明二十偈一卷三品悔過經一卷耆闍崛山解一卷比丘尼戒一卷眾經錄目一卷右二百一十部。合三百九十四卷。月支國沙門曇摩羅察。晉言法護。本姓支。歷遊西域解三十六國語及書。從天竺國大齎梵本婆羅門經。來達玉門。因居燉煌。遂稱竺氏。後到洛陽及往江左。起武帝世太始元年。至懷帝世永嘉二年。其間在所遇緣便譯經信士聶承遠執筆助翻。卷軸最多。而高僧傳唯云護出一百六十五部。僧祐出三藏集記止錄一百五十四部三百九卷。其中釋道安錄。又闕四部祐足。安云。遭值亂世錄目星散。更相錯涉信有是焉。所以雜錄及諸別記。多注竺法護出。故知今之所獲審是護公翻譯不疑。故聶承遠子道真與竺法首陳士倫孫伯虎虞世等。前後並是筆受之人。已見別傳不復委載。又李廓錄及雜別錄。並云支菩薩譯經六部一十六卷。僧祐錄云。天竺菩薩譯經。數同群錄。唯名不同。而祐下注支菩薩共竺法護譯。檢上翻名曇無羅察。晉言即是法護。然支菩薩六部經目並入法護錄中。支竺姓乖始末異耳。言菩薩者蓋美其號。究檢群錄其支菩薩即竺法護。無別兩人。出三藏記便成二舉。小非詳審。十二遊經一卷右一經一卷。武帝世。外國沙門彊梁婁至。晉言真喜。太始二年於廣州譯。見始興及寶唱錄。大阿育王經五卷道神足無極變化經二卷文殊師利現寶藏經二卷阿闍貰王經二卷阿難目佉經一卷右五部合一十二卷。惠帝世。安息國沙門安法欽。太康年於雒陽譯。放光般若經二十卷右一部二十卷。此經元是頴川朱士行。覩其別本。行在洛陽嘗講道行。披覽竊覺文句隱質諸未盡善者。每嗟嘆曰。此經實是大乘之要。而文未周譯理不盡。誓志捐身發心尋取。行以魏末甘露五年發迹雍州。遂遊西域。於于闐國得前梵本九十章。減六十萬言。遣弟子弗如檀。晉云法饒。從于闐送還歸洛陽。未發之頃于闐諸僧小乘學眾。遂以白王云。漢沙門欲以梵書惑亂正典。王為地主。若不禁之將斷大法聾盲漢地。王之咎也。王即不聽齎經出境。士行懊惱深懷痛心。乃請乞求燒經為證。王即許焉。於是積薪聚置殿前欲以焚之。士行至誠臨火誓曰。若當大法應流漢地。經當不然。如其不護命也如何。言已投經。火即為滅。皮牒如本。更覺光鮮。大眾駭服咸稱神感。遂得送來達到陳留。還遇于闐僧無羅叉竺叔蘭等。當惠帝世元康元年五月十日。於倉恒水南寺譯之。而竺道祖僧祐王宗寶唱李廓法上靈裕等諸錄。述著眾經並云。朱士行翻此。蓋據其元尋之人推功歸之耳。房審校勘支敏度錄及高僧傳出經後記諸雜別目等乃是無羅叉竺叔蘭等三人詳譯。朱士行身留停于闐。仍於彼化。唯遣弟子奉齎經來到乎晉地。斯豈得稱士行出也。超日明三昧經二卷迦葉詰阿難經一卷越難經一卷右三經合四卷。惠帝世清信優婆塞聶承遠。以此經等雖並先出。文義隱質理句未圓。遠後遂更整文偈刪改勝前。見今所行於世者是。異毘摩羅詰經三卷首楞嚴經二卷右二經合五卷。惠帝世。西域沙門竺叔蘭並於洛陽出。十住經十二卷諸佛要集經二卷觀世音授記經一卷寂音菩薩願經一卷大光明菩薩百四十八願經一卷文殊師利般涅槃經一卷師子步雷菩薩問發心經一卷大雲密藏問大海三昧經一卷溥首童真經一卷寂音菩薩問五濁經一卷無言菩薩流通法經一卷菩薩戒要義經一卷菩薩呵睡眠經一卷菩薩呵家過經一卷菩薩如意神通經一卷菩薩苦行經一卷菩薩宿命經一卷菩薩受齋經一卷菩薩道示行經一卷菩薩求佛本業經一卷菩薩奉施詣塔作願念經一卷菩薩本願行品經一卷菩薩求五眼法經一卷菩薩出要行無礙法門經一卷菩薩初發心時經一卷大方廣菩薩十地經一卷菩薩戒身自在經一卷菩薩三法經一卷無言菩薩經一卷菩薩道行六法經一卷三曼陀跋陀羅菩薩經一卷無垢施菩薩分別應報經一卷菩薩初地經一卷儒童菩薩經一卷菩薩十道地經一卷光味菩薩造七寶梯經一卷菩薩緣身五十事經一卷菩薩戒自在經一卷菩薩十法住經一卷波斯匿王欲伐鴦掘魔羅經一卷轉輪聖王七寶具足經一卷轉輪聖王發心求淨土經一卷文殊師利與離意女論義極似維摩經一卷文殊師利淨律經一卷初發意菩薩行易行法經一卷菩薩布施懺悔法一卷菩薩戒獨受壇文一卷菩薩懺悔法一卷菩薩雜行法一卷菩薩所行四法一卷菩薩五法行經一卷菩薩六法行經一卷異出菩薩本起經一卷眾經錄目一卷右五十四經合六十六卷。聶承遠子道真。惠帝之世始太康年迄永嘉末。其間詢稟諮承。法護筆受之外。及護沒後真遂自譯前件雜經。誠師護公真當其稱。頗善文句辭義分炳。此竝見在別錄所載。嚴淨佛土經二卷泥洹經二卷善權經一卷持心梵志經一卷檀持陀羅尼經一卷大方等如來藏經一卷如來興顯經一卷海龍王經一卷長者修行經一卷五百童子經一卷佛問四童子經一卷調伏王子道心經一卷誓童子經一卷五百王子作淨土願經一卷三幼童經一卷二童子見佛說偈供養經一卷大愛道般泥洹經一卷等集三昧經一卷首達經一卷無量破魔陀羅尼經一卷賢者五福經一卷郁伽羅越問菩薩經一卷惟逮菩薩經一卷右二十三經合二十五卷。惠帝世。河內沙門白法祖出。高僧傳止云祖出一經。然其所出諸經遭世擾攘名錄罕存。莫紀其實。房廣搜檢諸雜記錄。見此二十二經。並注祖出。今依所覩備而載之。樓炭經六卷大方等如來藏經一卷法句本末經五卷諸德福田經一卷右四經合一十三卷。惠帝世沙門釋法立共法炬等於洛陽出。摩訶般若波羅蜜道行經二卷右一經二卷。惠帝世。優婆塞衛士度略出。從舊道行中刪改亦是小品及放光等要別名耳。未詳士度是何許人。傳錄弗載緣起莫尋。合首楞嚴經五本八卷合維摩詰經三本五卷右二經合一十三卷惠帝世。沙門支敏度撰集眾譯共合為部。樓炭經八卷遺教法律經三卷諸經法菩薩名經二卷佛為比丘說燒頭喻經一卷波斯匿王祖母命終經一卷魔女聞佛說法得男身經一卷衰利經一卷無懼經一卷普施經一卷無常經一卷慢法經一卷數經一卷名稱經一卷受持經一卷忍辱經一卷時經一卷灌經一卷福田經一卷福行經一卷柔軟經一卷正意經一卷伏婬經一卷危脆經一卷息恚經一卷要意經一卷求欲經一卷舉鉢經一卷惡道經一卷法海經一卷曉食經一卷放逸經一卷灰河經一卷群牛譬經一卷鑄金喻經一卷毒草喻經一卷恒河喻經一卷須河喻經一卷木杵喻經一卷調達喻經一卷嬰兒喻經一卷大蛇譬喻經一卷爪甲擎土譬經一卷塵灰河譬喻經一卷毒喻經一卷飛鳥喻經一卷譬喻六人經一卷群羊喻經一卷田夫喻經一卷馬喻經一卷韋提希子月夜問夫人經一卷頂生王故事經一卷波斯匿王詣佛有五威儀經一卷波斯匿王喪母經一卷淨飯王般泥洹經一卷阿闍世王受決經一卷阿闍世王問五逆經一卷轉輪聖王七寶現世間經一卷頻毘娑羅王詣佛供養經一卷瑠璃王攻釋子經一卷波斯匿王太后崩塵土坌身經一卷優填王經一卷阿闍世王問瞋恨從何生經一卷波斯匿王女命過詣佛經一卷羅漢遇瓶沙王經一卷明帝釋施經一卷和難經一卷鴦掘魔婦死經一卷阿梵和利比丘無常經一卷波利比丘謗梵行經一卷摩訶比丘經一卷拘提比丘經一卷調達教人為惡經一卷調達問佛顏色經一卷尊者瞿低迦獨一思惟經一卷差摩比丘喻重病經一卷瞻波比丘經一卷鴦掘鬘經一卷比丘分衛經一卷佛看病比丘不受長者請經一卷佛為諸比丘說莫思惟世間思惟經一卷比丘求證人經一卷比丘問佛多優婆塞命終經一卷佛為比丘說大力經一卷佛為年少比丘說正事經一卷聰明比丘經一卷大悲比丘本願經一卷羅漢迦留陀夷經一卷和難釋經一卷羅旬喻經一卷佛降鴦掘魔人民歡喜經一卷優陀夷坐樹下寂靜調伏經一卷金師精舍尊者病經一卷難提釋經一卷浮彌經一卷比丘各言志經一卷比丘疾病經一卷比丘於色厭離經一卷佛為比丘說三法經一卷坐禪比丘命過生天經一卷比丘避女惡名欲自殺經一卷比丘問佛何故捨世學道經一卷佛為比丘說極深嶮難處經一卷沙曷比丘功德經一卷深淺學比丘經一卷相應相可經一卷比方世利經一卷前世三轉經一卷少多制戒經一卷求欲說法經一卷眾生身穢經一卷信能渡河經一卷苦陰因事經一卷葉喻多少經一卷異信異欲經一卷向邪違法經一卷說法難值經一卷增一阿含經一卷積木燒然經一卷恒水流澍經一卷邪業自活法經一卷栴檀塗塔經一卷眼色相繫經一卷處中行道經一卷無始本際經一卷往古造行經一卷捨諸世務經一卷眾生未然三界經一卷有眾生三世作惡經一卷人民疫疾受三歸經一卷信人者生五種過患經一卷四大色身生厭離經一卷以金貢太山贖罪經一卷右一百三十二部合一百四十二卷。惠帝世。沙門釋法炬出。初炬共法立同出。立死炬又自出。多出大部與立所出。每相參合廣略異耳。僧祐錄全不載。既見舊別諸錄。依聚繼之。庶知有據以考正偽焉。文殊師利現寶藏經二卷十善十惡經一卷逝童子經一卷善生子經一卷右四經合五卷。惠帝永寧年中。沙門支法度出。總見寶唱錄。度世品經六卷如來祕密藏經二卷阿耨達龍王經二卷方等陀羅尼經一卷寶嚴經一卷五福德經一卷明相續解脫地波羅蜜經一卷弟子學有三輩經一卷右八經合一十五卷。吳別二錄並直單注。元康年中出。不顯譯人。詳覽群錄未見指的。所以別件猶殊失譯。東晉錄者。宣帝曾孫。瑯瑘武王後。恭王瑾之子。名睿字景文。初生之晨內有神光一室盡明。白毛生於目角之左。眼有精曜𥌎睇眄煒如也。累官使持節安東將軍都督楊州諸軍事左丞相。懷愍敗後百官分離。或走江南。或為曜戮。長安失據帝幽平陽。江東于時忽見五百群下勸睿宜稱晉王。統攝萬機以臨億兆。愍帝崩後遂即居尊號。建武年因都建業。避愍帝諱改為建康。先太康二年吳舊將管恭作亂。于時建業伍振筮之曰。暴已滅矣。然更三十八年。楊州當有天子。至是果如其言。又秦始皇世望氣者云。吳金陵山五百年後當出天子。始皇忌焉。發兵因鑿金陵山斷改稱秣陵。冀絕其王。自于正至睿五百二十六年。有晉金行奄君四海。金陵之瑞其在於斯時。又謠云。五馬浮渡江。一馬化為龍。永嘉喪亂天下淪覆。唯瑯瑘西陽汝南南頓彭城等五王獲濟江表。而睿首基為元帝矣。將知受命上感天靈欲跨興圖下資地勢地負其勢。始皇鑿之弗亡。天降其靈。劉曜殲而莫盡。自元皇建武元年丁丑創都。至恭帝元熙元年己未禪宋。其間一百四載。華戎道俗二十七人。而所出經并舊失譯。合二百六十三部。五百八十五卷。集為東晉一十二主建康錄云。沙門帛尸梨蜜多羅三部沙門支道根二部沙門康法邃一部沙門竺曇無蘭百一十部沙門康道和一部沙門迦留陀伽一部沙門僧伽提婆五部沙門卑摩羅叉二部沙門曇摩一部沙門佛馱跋陀羅一十五部沙門釋法顯六部沙門祇多蜜二十五部外國居士竺難提二部沙門釋法力一部沙門釋嵩公三部沙門釋退公一部沙門釋法勇一部沙門釋慧遠十四部沙門釋僧敷一部沙門釋曇詵二部沙門支遁七部沙門竺僧度一部沙門釋道祖四部沙門支敏度一部沙門康法暢一部沙門竺法濟一部沙門釋曇微二部諸失譯經五十三部灌頂經九卷大孔雀王神呪經一卷孔雀王雜神呪經一卷右三部合一十一卷。元帝世。西域沙門帛尸梨蜜多羅。晉言吉友。國王之子。當承世位以國讓弟。暗軌太伯悟心內啟。遂為沙門。天姿高朗風神俊邁。直爾對之。便已卓然。出於物表。況其聰辯言晤者乎。丞相王導一見而奇之。以為吾之徒也。由是顯名。導嘗謂蜜曰。外國有君一人而已耳。蜜笑而答曰。若使貧道如檀越為。今日豈得歷遊至此。時人以為佳對。善持呪術所向皆驗。盛行建康。時人呼為高座法師。又授弟子覓曆高聲梵唄。傳響迄今。阿閦佛制諸菩薩學成品經二卷方等法華經五卷右二經合七卷。成帝世。沙門支道根出。並見竺道祖晉世雜錄。譬喻經十卷右一經合十卷。成帝世沙門康法邃。類集眾經撰出此部。事甚要妙。義足經二卷二百六十戒三部合異二卷三十七品經一卷賢劫千佛名經一卷八師經一卷玉耶經一卷荷鵰阿那含經一卷戒德經一卷七夢經一卷水沫所漂經一卷比丘聽施經一卷治禪法經一卷蛇行法經一卷暴象經一卷群牛千頭經一卷拘薩國烏王經一卷夫婦經一卷犢牛經一卷野雞經一卷驢駝經一卷蟲狐鳥經一卷孔雀經一卷十善十惡經一卷五苦經一卷自愛經一卷阿難念彌勒經一卷國王不梨先泥十夢經一卷摩天國王經一卷彌蓮經一卷梵志頞波羅延問種尊經一卷羅婆鳥為鷹所捉經一卷寂志果經一卷大魚事經一卷見水世界經一卷新歲經一卷佛見梵天頂經一卷鼈獼猴經一卷赤嘴烏喻經一卷無吾我經一卷戒相應經一卷阿耨風經一卷阿難多洹羅云母經一卷阿育王供養道場樹經一卷採蓮華王經一卷四天王案行世間經一卷帝釋慈心戰勝經一卷三十三天園觀經一卷比丘問佛釋提桓因因緣經一卷天於修羅欲鬪戰經一卷天帝受戒經一卷釋提桓因詣目連放光經一卷梵天策數經一卷諸天地經一卷比丘浴遇天子放光經一卷天神禁寶經一卷諸天問如來警戒不可思議經一卷罪業報應經一卷救護身命經一卷集修士行經一卷勸行有證經一卷禪思滿足經一卷忠心正行經一卷見正經一卷四大泥梨經一卷佛為比丘說大熱地獄經一卷地獄眾生相害經一卷十法成就惡業入地獄經一卷眾生頂有鐵磨盛火熾然經一卷見一眾生舉體糞穢塗身經一卷鐵城泥梨經一卷泥梨經一卷目連見大身眾生然鐵纏身經一卷比丘成就五法入地獄經一卷學人意亂經一卷蓱沙王五願經一卷般泥洹時大迦葉赴佛經一卷五眼文經一卷弟子命過經一卷孔雀王呪經一卷龍王結願五龍神呪經一卷摩尼羅亶神呪經一卷龍王呪水浴經一卷大神將軍呪經一卷伊洹法願神呪經一卷十八龍王神呪經一卷摩尼羅亶神咒安摩經一卷藥呪經一卷大神母結誓呪經一卷呪毒經一卷持句神呪經一卷麻油述呪經一卷檀持羅麻油述神呪經一卷七佛所結麻油述呪經一卷解日厄神呪經一卷呪水經一卷嚫水經一卷請雨呪經一卷止雨呪經一卷陀隣鉢呪經一卷幻師跋陀神呪經一卷呪時氣病經一卷呪小兒病經一卷呪齒痛經一卷呪眼痛經一卷呪牙痛經一卷六神名神呪經一卷幻師阿鄒夷神呪經一卷醫王惟婁延神呪經一卷十誦比丘戒本一卷離欲優婆塞優婆夷具行二十二戒文一卷右一百一十部合一百一十二卷。孝武帝世。西域沙門竺曇無蘭。晉言法正。於楊都謝鎮西寺蘭取世要略大部出。唯二經是僧祐錄載。自餘雜見別錄。雖並有正本既復別行。故悉列之示有所據。益意經三卷右一部合三卷。孝武帝世。沙門康道和太元末譯。見竺道祖晉世雜錄。朱士行漢錄云二卷。不顯譯人。十二遊經一卷右一卷。孝武帝世。外國沙門迦留陀伽。晉言時永。太元十七年譯。見竺道祖晉世雜錄及寶唱錄。中阿含經六十卷增一阿含經五十卷阿毘曇心論四卷三法度論二卷教授比丘尼法一卷右五部合一百一十七卷。孝武及安帝世。罽賓國三藏法師瞿曇僧伽提婆。晉言眾天。後秦姚世渡江。先是廬山慧遠翹勤妙典。聞提婆至止。請入廬嶽共出之。去華存實。今見所傳蓋其文也。隆安末年春遊建康。晉朝王公風流名士莫不造席。至冬為衛軍將軍東亭侯王珣。重出中增阿含等。集京都名德釋慧持等四十沙門詳共翻譯。來夏方訖。其在江洛前後所出經論百餘萬言。皆妙得深旨。毘尼誦三卷雜問律事二卷右二部合五卷安帝世。罽賓國三藏律師卑摩羅叉。晉言無垢眼。姚秦弘始八年至長安。羅什去世。乃適壽春止石澗寺。律徒雲聚盛闡毘尼。羅什所譯十誦有五十八卷。羅叉後開為六十一卷。改善誦為毘尼誦。故今有兩名。後之江陵出律雜事。道場慧觀筆受。盛行於世。相傳迄今。眾律要用二卷右一部二卷。安帝世隆安四年三月二日。沙門釋僧遵等二十餘德。於楊州尚書令王法度精舍。請三藏律師曇摩晉言法善。譯出。律事序具。卷首明佛法僧物互相交涉分齊。差殊甚要。須善防護。華嚴經五十卷觀佛三昧經八卷過去因果經四卷新無量壽經二卷達磨多羅禪經二卷大方等如來藏經一卷文殊師利發願偈經一卷出生無量門持經一卷本業經一卷新微密持經一卷淨六波羅蜜經一卷菩薩十住經一卷僧祇律四十卷僧祇大比丘戒本一卷方便心論一卷右一十五部一百一十五卷。安帝世。北天竺國三藏禪師佛駄跋陀羅。晉言覺賢。於楊都及廬山二處譯。沙門法業慧義慧嚴等詳共筆受。高僧傳云。賢出泥洹及修行等一十五部凡一百一十七卷。依寶唱錄足無量壽及戒本。部數雖滿尚少二卷未詳何經。來哲博聞或希續繼。冀補遺漏庶滿法流焉。大般泥洹經六卷方等泥洹經二卷雜藏經一卷僧祇尼戒本一卷雜阿毘曇心論十三卷歷遊天竺記傳一卷右六部合二十四卷。平陽沙門釋法顯。以安帝隆安三年發趾長安。遊歷天竺遠尋靈跡。求晉所無眾經律論。經涉諸國學梵書語。自手抄寫前件梵本。從北之南。次師子國中有佛齒。每年三月。彼之國王預前十日。莊嚴白象遣一貴重辯說智臣著王衣裳。象上擊鼓大聲唱言。如來在世四十九年。說法度人無量億數。眾生緣盡乃般泥洹。自爾已來一千四百九十七載。世間長昏眾生可愍。却後十日佛齒當出無畏精舍。可辦香華各來供養。時正當晉義熈元年。顯還汎海達到楊都。於道場寺譯經戒論。別傳備委所履歷云。計從義熙元年太歲乙巳至今開皇十七年歲次丁巳。便成一千六百八十一載矣。瓔珞經十二卷維摩詰經四卷禪經四卷大智度經四卷已上四部二十四卷。如幻三昧經二卷阿述達經一卷無所悕望經一卷普賢觀經一卷無極寶三昧經一卷五蓋疑結失行經一卷所欲致患經一卷如來獨證自誓三昧經一卷法沒盡經一卷菩薩正齋經一卷照明三昧經一卷分衛經一卷威革長者六向拜經一卷菩薩十住經一卷摩調王經一卷指鬘經一卷浮光經一卷彌勒所問本願經一卷十地經一卷寶女施經一卷普門品經一卷右二十五部合四十六卷。西域沙門祇多蜜。晉言訶友譯。諸錄盡云。祇多蜜晉世出。譯名多同計不應虛。若非咸洛應是江南。未詳何帝。一部見僧祐出三藏集記。已外並出雜別諸錄所載。大乘方便經二卷請觀世音消伏毒害陀羅尼經一卷威革長者六向拜經一卷右三部合四卷。外國居士竺難提。晉言喜法。上錄云。晉世譯。未詳何帝年。無量壽至真等正覺經一卷右一經一卷。恭帝元熙元年二月。外國沙門竺法力譯。是第六出。與支謙康僧鎧白延竺法護鳩摩羅什等所出本大同文名少異。見釋正度錄。迦葉結集戒經一卷蓱沙王五願經一卷曰難經一卷右三經合三卷。群錄竝云晉末。不知何帝年。沙門釋嵩公出或云高公。見趙錄及始興錄載。迦葉禁戒經一卷右一經一卷。晉末。未詳何帝年。云沙門釋退公出。見始興錄。佛開解梵志阿颰經一卷右一經一卷。晉末。未詳何帝年。云沙門釋法勇出。見趙錄。大智論要略二十卷問大乘中深義十八科合三卷阿毘曇心序一卷妙法蓮華經序一卷修行方便禪經序一卷三法度序一卷法性論一卷明報應論一卷釋三報論一卷辯心識論一卷不敬王者論一卷沙門祖法論一卷大智論序一卷佛影讚一卷右十四部合三十五卷。孝武及安帝世。廬山沙門釋慧遠述製。遠雁門人。姓賈氏。年二十一遇釋道安。以為真吾師也。聽安講般若經。乃曰。儒道九流皆糠粃耳。便投簪落𩭄。即以綱維大法特為己任。聞羅什入關。便遣書通好曰。釋慧遠頓首。去歲得姚左軍書具承德。問仁者曩日殊域越自外境。于時音譯未交聞風而悅。頃承懷寶來遊。則一日九馳徒情欣雅味而無由造盡。寓目望途增其勞佇。夫栴檀移植則異物同熏。摩尼吐曜則眾珍自積。且滿願不專美於絕代。龍樹豈獨善於前蹤。今往比景衣裁。願登高座為著之。什答書曰。鳩摩羅耆婆和南。既未言面又文辭殊隔。導心之路不通。得意之緣圮絕。傳驛來況粗承風德。比丘何必備聞。一途可以蔽百經言。末後東方當有護法菩薩。勗哉仁者善弘其事夫財有五備福戒博聞辯才深智。兼之者道隆。未具者疑滯。仁者備之矣。所以寄言通好。因譯傳心。豈其能盡。粗酬來意耳。損所致比景衣裁。欲令登法座時著。當如來意。但人不稱物。以為愧耳。今往常所用鍮石雙口。澡灌可以備法物之數也。并遺偈一章曰。既已捨染樂心得善攝不若得不馳散深入實相不畢竟空相中其心無所樂若悅禪智慧是法性無照虛誑等無實亦非停心處仁者所得法幸願示其要遠重答以報偈一章曰。本端竟何從起滅有無際一微涉動境成此頹山勢或想更相乘觸理自生滯因緣雖無主開途非一世時無悟宗匠誰將握玄契來問尚悠悠相與期暮歲先是中土未有泥洹常住之說但言壽命長遠而已。遠乃歎曰。佛是至極。至極則無變。無變之理豈有窮耶。因著法性論曰。至極以不變為性。得性以體極為宗。什見論而歎曰。邊國人未見有經。便與理合。豈不妙哉。秦主姚興欽遠德風歎其才思。致書慇懃信餉連接。時釋論新出。興送論并遺書令作論序。以貽後學。遠名重隣國聲價若是。以智度論文句繁廣初學難尋。刪略要綱為二十卷。序致淵雅。使夫學者有過半功。時桓玄西征殷仲堪。要遠出山欲共相見。遠辭以疾。玄自入山左右謂曰。昔殷仲堪入山禮遠願公勿敬。玄曰。何有此理。仲堪本死人耳。玄入見遠。不覺致敬。玄問。不敢毀傷何以剪削。遠答立身行道。玄稱善。所懷不敢復言。乃說征討之意。遠不答。玄又問。何以見願。遠云。願檀越安隱使彼亦無他。玄出山謂左右曰。實乃生來未見斯人。玄後欲沙汰眾僧。又使沙門行敬。遺書於遠以決所疑遠答略云。袈裟非朝宗之服。鉢盂豈廊廟之器。因著沙門不敬王者論有五篇。文備在傳集。自是沙門得全方外之迹矣。及玄西奔安帝東反。詔勞慇至。陳郡謝靈運負才傲俗少所推崇。及一見遠肅然心服。遠內通佛理外善群書。夫預學徒莫不依擬。遠住廬阜三十餘年。影不出山迹不入俗所著論序佛影銘讚并詩書等。集為十卷。五十餘篇。見重於世。更不復委。神無形論一卷右論一卷。元帝世。楊都瓦官寺沙門竺僧敷撰。于時異學之徒咸謂。心神有形但妙於萬物耳。隨其能言更相摧壓。邪正莫辯取捨靡從。僧敷緣茲故著斯論。其論略云。有形便有數。有數則有盡神既無盡。故知無形。時狀辯之徒。雖紛紜交諍既見理有詣。則愜然信服焉。維摩詰子注經五卷窮通論一卷右二部合六卷。廬山東林寺沙門釋曇詵撰。詵即慧遠弟子。甚有才學。即色遊玄論一卷辯三乘論一卷釋曚論一卷聖不辯知論一卷本業經序一卷本起四禪序一卷道行旨歸一卷右七部合七卷。哀帝世。沙門支遁撰。遁字道林。幼而才拔善談名理。謝安王洽劉恢殷浩許詢却超孫綽桓彥表王敬仁何次道王文度謝長遐袁彥伯等。並一代名流。皆著塵外之狎。每以山居為得性之所。頻被勅召辭不獲免。復出帝京。却超與親友書曰。道林法師神理所通玄拔獨悟。數百年來紹明大法。令真理不絕一人而已。林在京師涉歷三載。迄還山東上書告辭。其末後云不悟乾光曲曜猥被蓬蓽頻奉明詔使詣上京。進退惟咎不知所厝。自到天衢屢蒙引見。優遊賓禮策以微言。每愧才不拔滯理不拘新。不足對揚玄模。允塞視聽。踧踖侍人。流汗位席。曩四翁赴漢于木蕃魏。皆出處有由默語適會。今德非昔人動靜乖哀。遊魂禁省鼓言帝側。將困非據何能有為。且歲月僶俛感若斯之歎。況復同志索居綜習遼落。延首東顧孰能無懷。上願陛下特蒙放遣歸之林薄。以鳥養焉。所荷為優。謹露板聞申其愚管。裹糧望路伏待慈詔。詔即許焉。嘗有人遺遁馬。遁受而養之。時或譏之。遁曰。貧道愛其神駿。聊復畜耳。復有餉鶴者。遁謂鶴曰。爾既遠是沖天之物。寧肯為人耳目翫乎。遂即放之。有集十卷盛行於世。毘曇旨歸一卷右一卷。哀帝世。沙門竺僧度撰。度本姓王。名晞字玄宗。東莞人。雖少出孤微而天姿秀發。至年十六神情爽拔卓爾異人。性善溫和鄉隣所羨。獨居事母以孝節聞。登娉同郡楊德慎女乃衣冠。家族女字苕華。容貌端正。又善墳史與度同年。初造婚時。即相然許。未及成禮。苕華母亡。頃父又終。度母亦卒度見世代無常。忽然感悟。即捨俗出家。改名僧度。抗迹塵表避地遊學。苕華服畢。自惟有三從之義。無獨立之道。乃與度書。謂髮膚不可毀傷。宗祀不可頓廢。令其顧世教改遠志。曜翹爍之姿。於盛明之世。遠休祖考之靈。近慰人情之願。并贈詩五首。其一篇曰。大道自無窮。天地長且久。巨石故叵消。芥子亦難數。人生一世間。飄若風過牖榮。華豈不茂。日夕就凋朽。川上有餘吟。日斜思鼓嶽。清音可娛耳。滋味可適口。羅紈可飾軀。華冠可燿首。安事自剪削。耽空以害有。不道妾區區但令君恤後。度答書曰。夫事君以治一國。未若弘道以濟萬邦。事親以成一家。未若弘道以濟三界。髮膚不毀俗中之近言耳。但吾德不及遠未能兼被。以此為愧。然積蕢成山。亦冀從微之著也。且被袈裟振錫杖。飲清流詠般若。雖公王之服。八珍之饍鏗鏘之聲。煒曄之色。不與易也。若能懸契則同期於泥洹矣。且人心各異有若面焉。卿之不樂道。猶我之不慕俗矣。楊氏長別離矣。萬世因緣於今絕矣。歲聿云暮。時不我與。學道者當以日損為志。處世者當以及時為務。卿年德並茂。宜速有所慕。莫以道士經心而坐失盛年也。又報詩五篇。其一首曰。機運無停住。倏忽歲時過。巨石會當竭。芥子誰云多。良由去不息。故令川上嗟。不聞榮啟期。皓首發清歌。布衣可暖身。誰論飾綾羅。今世雖云樂當奈後生何。罪福良由己。寧云己恤他。度既志懷匪石不可迴轉。苕華感悟亦起深信。度於是專精佛法講味群經。所以著旨歸釋阿毘曇也。魏世錄目一卷吳世錄目一卷晉世雜錄一卷河西錄目一卷右四錄經目合四卷。盧山東林寺釋慧遠弟子沙門釋道流創撰。未就而流病卒。同學竺道祖。因而成之。大行於世。經論都錄一卷右錄一卷。成帝世。預章山沙門支敏度。總校群經合古今目錄。撰此都錄。人物始義論一卷右論一卷。成帝世。沙門康法暢作。暢常執麈尾行。每值名賓輒清談盡日。庾元規謂暢曰。此麈尾何以常在。暢曰。廉者不求貪者不與。故得常在。高逸沙門傳一卷右傳一卷。孝武帝世。剡東御山沙門竺法濟撰。立本論九篇一卷六識旨歸十二首一卷右二卷。孝武帝世。荊州上明寺沙門釋曇微作。微本釋道安弟子。常傳師化以講利物。每法輪一轉則白黑奔波。恒自惟顧解有所從乃圖寫安。存念禮拜。於是江陵士女咸西向致敬印手菩薩。或問法師道化何如和上。微曰。和上內行深淺未易可量。外緣所被多諸神驗。在吾一渧寧比江海者乎。遺教三昧經二卷未曾有因緣經二卷阿那含經二卷那先經二卷觀無量壽佛經一卷三世三千佛名經一卷千佛因緣經一卷五十三佛名經一卷八部佛名經一卷十方佛名經一卷賢劫千佛名經一卷稱揚百七十佛名經一卷南方佛名經一卷滅罪德福佛名經一卷比丘諸禁律經一卷摩訶僧祇律比丘要集一卷優波離問佛經一卷沙彌威儀經一卷比丘尼十戒經一卷受十善戒經一卷沙彌尼戒經一卷賢者五福經一卷賢者五戒經一卷優婆塞五戒經一卷優婆塞威儀經一卷波若得經一卷觀世樓炭經一卷本行六波羅蜜經一卷定意三昧經一卷般舟三昧念佛章經一卷瑜伽三摩斯經一卷禪定方便次第法經一卷禪要呵欲經一卷七萬二千神王護比丘呪經一卷十二萬神王護比丘尼呪經一卷三歸五戒帶佩護身呪經一卷百結神王護身呪經一卷宮宅神王守鎮左右呪經一卷塚墓因緣四方神呪經一卷伏魔封印大神呪經一卷摩尼羅亶大神呪經一卷召五方龍王攝疫毒神呪經一卷梵天神策經一卷普廣經一卷七佛所結麻油述呪一卷七佛神呪一卷五龍呪毒經一卷齲齒呪一卷陀羅尼章句經一卷摩尼羅亶神王呪案摩經一卷七佛安宅神呪經一卷安宅呪一卷三歸五戒神王名一卷右五十三經合五十七卷。並是僧祐三藏集記新集失譯。見有經本者。凡八百四十六部。合八百九十五卷。已外散入諸代世錄。所餘附此為晉下失源。前後二秦苻姚世錄者。此等亦是權󰊉時君弘法主也。自晉室渡江匈奴焚雒。伊瀍涇渭非復帝京。夫子有云。四夷交侵中國微矣。其在斯乎。符健本氏武都人也。因二趙亂據有關西。子孫乘機繼立稱帝。號秦都長安。至第三主諱永固。生有神光從天屬地。銘見其背曰草付臣。遂改符氏。永固立後十有六年。時太史奏。有德星見外國分野。當有聖人入輔中國。得之者王。永固因求龜茲國鳩摩羅什婆。襄陽彌天釋道安等。時安屬晉攻南陽得安每與同輦。詢訪政治兼敷釋典。征西取什。而什未到。永固已薨。六主四十四年入後秦。姚萇西戎羌。因時繼立。仍都長安。改為常安。至其子興弘始三年春。有樹連理生於廟庭。逍遙一園葱悉變為薤。咸稱嘉祥。應有智人來入國瑞。冬什到。雍興加禮遇待以國師。崇敬甚隆。大闡經論。震旦宣譯盛在此朝。四方沙門雲奔湊集。先是長安自前漢廢到符秦興。其間三百三十一載。曠絕朝市民俗荒蕪。雖數伽藍歸信尠寡。三千德僧同止一處。共受姚秦天王供養。世稱大寺非是本名。中構一堂權以草苫。即於其內及逍遙園二處翻譯。法寶遠被瑞驗若茲。因立僧官俸侍中袟。置兩都錄緝五部僧。昭玄之興始自此起魏末周初衢術稍整。大寺因爾成四伽藍。草堂本名即為一寺。草堂東常住寺。南京兆王寺。京兆後改安定國寺。安定國西為大乘寺。邊安定左天街東畔八隅大井。即舊大寺之東厨供三千僧之甘泉也。子孫三主三十二年。為晉所滅。其地入魏。合二秦紀七十六年。以後秦立一十二年。西秦乾歸方滅符崇。依甲子推故相交入。起符健立皇始元年。當晉穆帝永和十年甲寅之歲。至姚泓永和二年。是晉安帝義熙十三年丁巳。國紀歷編實六十四載。華戎釋種一十六人。合出經論傳等一百六十四部。九百一十四卷。總結以為符姚二秦世錄云爾。沙門曇摩持二部沙門釋慧常一部沙門曇摩蜱一部沙門鳩摩羅佛提一部沙門曇摩難提五部沙門僧伽跋澄三部沙門僧伽提婆三部沙門釋道安二十四部沙門竺佛念一十三部沙門曇摩耶舍二部沙門弗若多羅一部沙門鳩摩羅什九十八部沙門佛馱耶舍四部沙門釋僧肇四部沙門釋僧叡一部沙門釋道恒一部十誦比丘戒本一卷教授比丘二歲壇文一卷右二部合二卷。晉簡文世。西域三藏律師曇摩持。秦言法慧。共竺佛念於長安譯。慧詳筆受。比丘尼大戒本一卷右一卷。晉簡文帝世。律師釋慧常共曇摩持竺佛念等。於長安譯。錄乃不載。所出部若討應多是十誦戒本。摩訶鉢羅般若波羅蜜經五卷右一經五卷。晉孝武帝世。天竺三藏沙門曇摩蜱。秦言法愛。執大品梵本。竺佛念譯為秦文。亦云長安品。從所出處為名。是外國經抄。四阿含暮抄經二卷右一經二卷。晉孝武帝世。西域三藏沙門鳩摩羅佛提。秦言童覺。於鄴寺譯。佛提執梵本。竺佛念佛護等譯為秦文。沙門僧導曇救僧叡等筆受。中阿含經五十九卷增一阿含經五十卷阿育王太子壞目因緣經一卷僧伽羅剎集二卷三法度二卷右五部合一百一十四卷。晉孝武帝世。兜佉勒國三藏法師曇摩難提。秦言法喜。以建元初至長安。誦四阿含梵本口授。竺佛念寫為梵文。到二十年為符主譯。作五十九卷。時屬慕容沖及姚萇反亂。關內危阻未過委悉。難提西出不知所之。弘法也多難。遇緣也勤就。可重可悲。阿毘曇毘婆沙十四卷婆須蜜經十卷僧伽羅剎集經三卷右三部合二十七卷。晉孝武帝世。罽賓三藏法師僧伽跋澄。秦言眾現。舊誦婆羅門梵本甚熟利。曇摩難提先錄為梵文。佛圖羅剎傳譯。沙門慧嵩沙門智敏祕書郎趙文業筆受為秦言。阿毘曇八犍度三十卷阿毘曇心一十六卷毘婆沙阿毘曇一十四卷右三部合六十卷。罽賓三藏法師僧伽提婆。或云提和。此蓋梵之楚夏耳。秦言眾天。晉簡文帝世。符氏建元年中。入于長安宣流法化初僧伽跋澄出婆須蜜。及曇摩難提譯中增二阿含及三法度等。時屬戎難譯未詳悉道安棄世未及改正。後山東清帖提婆乃與道安同學。釋法和俱適洛陽。四五年間研講前經。居華稍久轉洞秦言。方知先出多有乖失。法和慨難遭之法出而未善。乃更屈提婆重譯前經。如是少時後秦姚興法事甚盛。法和西歸提婆南渡。故前後本文小不同。般若折疑略二卷大十二門注解二卷陰持入注解二卷答法汰難二卷光讚折中解一卷光讚抄解一卷般若折疑准一卷起盡解一卷道行集異注一卷小十二門注解一卷了本生死注解一卷密跡持心二經甄解一卷賢劫諸度無極解一卷人本欲生注撮解一卷安般守意解一卷大道地注解一卷眾經十法連雜解一卷義指注解一卷九十八結連約通解一卷三十二相解一卷三界混然淆雜為錄一卷答法將難一卷西域志一卷綜理眾經目錄一卷右二十四件合二十八卷。沙門釋道安撰。安本常山扶柳人。俗姓衛氏。家世英儒。早失覆蔭為外兄孔氏所養。年七歲讀書再覽能誦。鄉隣嗟異。至年十二出家。神性聰敏而形貌甚陋。不為師之所重。執勞作役曾無怨色。篤性精進齋戒無闕。數歲之後方啟師求經。師與辯意經一卷。可五千言。安齎經入田。因息就覽。暮還以經歸師。更求餘者。師曰。昨經未讀今復求也。安答已誦經訖。師雖異之。而未信也。復與成具光明經一卷。減萬言。齎之如初。暮復還師。師執經覆之不差一字。師大驚嗟而敬異之。後為受具戒。恣其遊學。晉懷愍世。避難西東初遇佛圖澄。澄見嗟嘆與語終日。眾方敬伏。後至襄陽大宣佛法。初經出已久。而舊譯時謬。致使深義隱而未通。每至講說唯敘大意轉讀而已。安乃窮覽經典鉤深致遠遂注述前件二十餘部。序致淵富妙盡奧旨。條貫既敘文理會通。經義克明自安始也。時襄陽有習鑿齒者。鋒辯天逸籠罩當時。其先藉安高名早著。已致書通好。及聞安至止即往修造。既坐稱言。四海習鑿齒。安曰。彌天釋道安。時人以為名答。齒後餉梨十枚正值眾食。安手自割分梨盡人遍。無參差者。高平却超遣使遺米千斛。修書累紙。深致慇懃。安答書云。損米彌覺有待之為煩。而漢魏至晉經來稍多。其傳述經人名字弗說。後生追尋莫測年代。安乃總集目名表其時世。詮品新舊撰為經錄。眾經有據實由其功。符主遠承。故命符丕將十萬眾攻取襄陽獲釋道安。安既還長安住五重寺。僧眾數千大弘法化。符主嘗出命安升輦同載。有諫譏者。帝曰。朕以天下不易而治。況輿輦之榮。豈稱其德。安諫不聽南征。帝不從果敗云。安每稱譯梵為秦有五失本三不易也。一者胡言盡倒而使從秦。一失本也。二者胡經尚質秦人好文。傳可眾心非文不合。二失本也。三者胡經委悉至於嘆詠丁寧反覆。或三或四不嫌文煩。而今裁斥。三失本也。四者胡有義說正似亂辭。尋說向語文無以異。或一千或五百。刈而不存。四失本也。五者事以合成將更傍及。反騰前辭已乃後說而悉除此。五失本也。然智經三達之心。覆面所演聖必因時。時俗有易。而刪雅古以適今時。一不易也。愚智天隔聖人叵階。乃欲以千載之上微言傳使合百王之下末俗。二不易也。阿難出經去佛未久。尊大迦葉令五百六通迭察迭書。今離千年而以近意量裁。彼阿羅漢乃兢兢若此。此生死人而平平若是。豈將不知法者猛乎。斯三不易也。涉茲五失經三不易。譯胡為秦。詎可不慎乎。正當以不開異言傳令知會通耳。何復嫌於得失乎。是乃未所敢知也又云。前人出經唯支讖世高審得胡本難繼者也。叉羅支越斵鑿之巧者也。夫聖賢導達正可勗勵。龜鏡以書諸紳永為鑒誡。但稱梵為胡。言小傷本。竊所未承耳。出曜經一十九卷菩薩瓔珞經一十四卷十住斷結經一十一卷鼻柰耶經一十卷十地斷結經一十卷菩薩處胎經五卷大方等無相經五卷持人菩薩經三卷菩薩普處經三卷瓔珞本業經二卷中陰經二卷王子法益壞目因緣經一卷十誦比丘尼戒所出本末經一卷右一十三部合八十六卷。晉孝武帝世。涼州沙門竺佛念。識朗通敏少好遊方。家世西河。洞華戎語。前秦符氏建元年初來入長安。時祕書郎趙正請僧伽跋澄及曇摩難提等。出眾經論。當世名僧莫能傳譯。眾咸推念。二合文顯念之譯功。自漢世來安高支謙之後莫踰於念。故符姚二代為譯人之宗。關內名僧咸共嘉尚。其後自出所件如前。高僧傳中唯載五部。其外八部彰別雜錄。故備列之。舍利弗阿毘曇三十卷差摩經一卷右二部合三十一卷。晉安帝世。罽賓三藏法師曇摩耶舍。秦言法稱。耶舍是名稱。而高僧傳乃云。法明從聲為字。於理小僻。義熙中入長安。共天竺沙門曇摩掘多。秦言法藏。以秦弘始九年初為姚興書出梵文。至十六年秋翻譯方訖。秦太子泓親管理味。沙門釋道標制序。十誦律五十八卷右一部合五十八卷。晉安帝世。罽賓三藏律師弗若多羅。秦言功德華。以戒節見稱。歷遊行化。羅既至止。姚興即召。常安名德六百餘僧。延請多羅憩於中寺。誦出十誦律梵本。鳩摩羅什度為秦文。三分獲二未竟。而多羅奄然終卒。眾咸痛惜。什後又共曇摩流支。秦言法希。續譯都訖。摩訶般若波羅蜜經三十卷大方等大集三十卷放光般若波羅蜜經二十卷檢諸罪福經一十卷小品般若波羅蜜經十卷華首經一十卷妙法蓮華經七卷賢劫經七卷十住經五卷思益經四卷大樹緊那羅經四卷持世經四卷維摩詰經三卷佛藏經三卷菩薩藏經三卷稱揚諸佛功德經二卷禪經三卷禪祕要經三卷禪法要經三卷阿闍世經二卷阿蘭若習禪法經二卷禪要經二卷發菩提心經二卷自在王經二卷善信摩訶神呪經二卷菩薩訶色欲經一卷首楞嚴經二卷梵網經二卷大善權經二卷諸法無行經二卷無量壽經一卷彌勒下生經一卷彌勒成佛經一卷金剛般若經一卷仁王護國般若波羅蜜經一卷菩提經一卷遺教經一卷十二因緣經一卷雜譬喻經一卷菩薩呵色欲經一卷須摩提菩薩經一卷文殊悔過經一卷比丘應法行經一卷無思議光孩童菩薩經一卷大方等頂生王經一卷大金色孔雀王經一卷莊嚴菩提心經一卷佛弟子化魔子偈頌經一卷開化魔經一卷太白魔王堅信經一卷魔業經一卷過魔法界經一卷佛問阿須輪大海有減經一卷魔王變身經一卷東方善華世界佛座震動經一卷陀羅尼法門六種動經一卷佛跡見千輻輪相經一卷佛臍化出菩薩經一卷往古生和佛國願行法典經一卷佛謦欬徹十方經一卷過去無邊光淨佛土經一卷佛變時會身經一卷無量樂佛土經一卷王后為蜣蜋經一卷佛心總持經一卷獼猴與婢共戲致變經一卷水牛王經一卷雀王經一卷兔王經一卷菩薩身為鴿王經一卷佛昔為鹿王經一卷牧牛經一卷虛空藏菩薩問持經得幾所功德經一卷觀世音經一卷彌勒菩薩本願待時成佛經一卷燈指因緣經一卷觀普賢菩薩經一卷睒本起經一卷觀佛三昧經一卷寶網經一卷樂瓔珞莊嚴經一卷請觀世音經一卷思惟要略法經一卷持地經一卷菩薩戒本一卷十誦比丘戒本一卷大智度論一百卷般若經論集二十卷十住毘婆沙一十二卷成實論二十卷大莊嚴論一十卷十住論一十卷中論八卷百論二卷十二門論一卷馬鳴菩薩傳一卷龍樹菩薩傳一卷提婆菩薩傳一卷實相論一卷右九十七部合有四百二十五卷。晉安帝世。天竺國三藏法師鳩摩羅什婆。秦言童壽。弘始三年冬到常安。秦王姚興厚加禮遇。乃延請入西明閣及逍遙園別館安置。勅令僧䂮集諸沙門八百餘人。諮受什旨。更出大品。使什持梵本。興自執舊經以相讎校。新文異舊義悉圓通。眾心愜伏。故二秦錄稱。什所定者為新大品。即知有舊明矣。諸如此例有二十餘部。並標新字在於題首。後人年遠多省新字。今蓋悉無。然興之世大盛宣譯。卑萬乘之心尊三寶之教。興既虛襟崇仰佛法。恒於大寺草堂之中供三千僧。與什參定新舊諸經。莫不精究洞其深旨。時有僧叡法師。甚為興知。什所譯經叡並參正。昔竺法護出正法華。受決品云。天見人人見天。什譯經至此乃言曰。此語與西域義乃同。但在言過質。叡應聲曰。將非人天交接兩得相見乎。什大喜曰。實然而叡與什共相開發。皆此類也。什又為興著實相論及注維摩。什雅好大乘志存敷演。嘗歎曰。吾操筆著摩訶衍阿毘曇。非迦旃延子比也。今此秦地深識者寡。折翮於此將何所論。嘗聽秦僧道融講新法。華乃歎曰佛法之興融其人也。俄而師子國有一婆羅門。聰辯多學。西土俗書罕不披誦。而為彼國外道之宗。聞什在關大行佛法。乃即慨然謂其徒曰。寧可偏使釋氏之風獨傳震旦。而今吾等正化之典。不洽東國。因遂乘駝負書遠涉來入常安。姚興見其口眼便僻頗亦惑之。而婆羅門乃啟興曰。至道無方各尊其事。今故遠來。請與秦僧捔其辯力。隨其優者即傳其化。興即許焉。於時關中四方僧眾。相視缺然莫敢當者。什謂融曰。此之外道聰明殊人。捔言必勝。豈可得使無上大道在於吾徒為彼而屈。良可悲哉。若使外道肆情得志。則是我等法輪摧軸。豈可然乎。如吾所覩在君一人。道融自顧才力不減。而彼西域外道經書未盡披讀。乃密令人寫婆羅門所讀經目。一披即誦。其後剋日將就論義。姚興自出公卿皆會。關中僧眾近遠必集。爾時道融與婆羅門擬相詶抗。鋒辯飛玄彼所不逮。時婆羅門雖自覺知辭理已屈。然意猶以廣讀為本。道融乃列其所讀書。并更通論秦地經史。名目卷部。三倍多之。什仍乘勢因嘲之曰。君可不聞。大秦廣學。那忽輕爾辛苦遠來。婆羅門心慚愧悔伏頂禮融足。旬日之中無何而去。像運再興鳩摩羅什道融力焉。融後還彭城常講說相續。聞道至者千有餘人。依隨門徒數盈三百。性不狎諠。常登樓披翫。慇懃善誘。畢命弘法。後卒於彭城。春秋七十四矣。長阿含經二十二卷虛空藏經一卷曇無德律四十五卷曇無德戒本一卷右四部合六十九卷。晉安帝世。罽賓三藏法師佛馱耶舍。秦言覺名。耶舍本雖婆羅門種。而其祖宗世事外道。事外道家則不信佛。有一沙門從其家乞。其父瞋怒使人打之。其父手脚因遂攣躄不能行動。內情遑遽問於筮師。師乃筮之。坐犯賢人使之然也。意方覺悟。乃即請此所打沙門竭誠懺悔。數日便瘳。因令耶舍剃落出家為其弟子。時年十三。曾於一時隨師遠行。忽於曠野遇逢一虎。師欲走避。耶舍諫曰。此虎已飽必不侵人。俄而虎去。前行未幾果見餘殘。師密異之。至年十五誦經日得二三萬言。而所住寺。恒常於外分衛乞食。廢於習誦。有一羅漢重其聰敏。恒為乞食用以供之。至年十九受持諷誦大小乘經數百萬言。然其性度頗以簡傲知見自處。謂言天下少堪己師。為是不為諸僧所重。但美儀止善能談笑。遇對矚者忘其深恨。年及進戒莫為臨壇。所以向立猶為沙彌。乃從其舅學五明論。世間法術多所練習。至二十七方受具戒。恒以讀誦披尋為務。昏曉勤劬手不釋牒。每至端坐即思惟義。尚云不覺虛過良時。然其精專例皆如是。至沙勒國。國王疾不愈。請三千僧入宮設會。而耶舍身預其一焉。時王太子達摩弗多。秦言法子。觀見耶舍容服端雅問所從來。耶舍詶對言辭清巧。太子悅之。仍即請留宮內供養。待遇隆厚。羅什後至。復從耶舍受學經律。甚相尊敬。什既隨母還反龜茲。耶舍留止。頃之王薨太子即位。於時符堅正遣呂光西伐龜茲。龜茲王急求救沙勒。沙勒王身自率兵救龜茲國。難留於耶舍。使輔太子委以後事。救軍未至龜茲已敗。王迴具說鳩摩羅什為光所執。舍乃歎曰。我與羅什相遇雖久未盡懷抱。其忽󰊋虜相見何期。停十餘年。耶舍乃復東適龜茲法化甚盛。於時羅什止在姑臧。遣信要之。裹糧欲去。國人留之。復停歲許。後語弟子云吾今欲尋於羅什。可密裝束。夜中進發勿使人知。弟子諫曰。脫當明日前去不達。復被追還其事云何。耶舍乃取清水一鉢以藥投中。呪數十言以與弟子。使令洗足。即便夜發。比及將旦行數百里。問弟子曰。何所覺耶。答曰。耳中唯聞疾風之響眼中淚出。耶舍又與呪水洗足。因停住息。及旦追人已差數百。弘始八年行達姑臧。而什久已入於常安。又聞姚興逼什別室使為非法。乃傷歎曰鳩摩羅什如好綿纊。何可使入棘林中乎。什先經曾伏膺耶舍。聞至姑臧大生歡喜。即勸姚興令使迎逆。興未然許之。頃興命羅什出經。而什又曰。夫欲宣通無上法教宜令文義理趣圓通。貧道雖復讀誦其文未善其理。唯有耶舍深達經致。今在姑臧願詔徵之。一言三詳然後著筆。使微言不墜取信千載也。興從之。即遣使厚加贈遺不受。笑曰。明旨既降便應載馳。檀越待士既厚。脫如羅什見處則未敢聞命。興歎其幾慎。重使敦喻方至常安。興自出候別立新省於逍遙園。四事供養竝無所受。時至分衛一食而已。耶舍為人赤髭。善毘婆沙。人號之為赤髭毘婆沙。什既師之。亦稱之為大毘婆沙。四事供養衣鉢臥具。滿三間屋不以關心。興為貨之造立寺舍。而耶舍先嘗誦四分律。時請出之。疑其遺謬乃試令誦。羌籍藥方可五萬言。經二日覆不誤一字。眾咸揖伏以弘始十二年譯四分律等。至十五年解座。興施耶舍布絹萬匹。悉皆不受。沙門道含竺佛念等二人筆受。各施千匹。已外名德五百沙門皆重䞋施。舍後還西不知所終。般若無知論一卷不真空論一卷物不遷論一卷涅槃無名論一卷右四部合四卷。晉安帝世。京兆沙門釋僧肇著。肇家素貧以傭書為業。遂因繕寫乃得寓心。歷觀經史備盡墳籍。性好玄微每以莊老為心要府。嘗讀老子至道德章。乃嗟歎曰。美則美矣。然則斯神冥累之方猶未盡也。後因遇見舊維摩經。歡喜頂受披尋翫味。乃言。今始知所歸矣。因此出家。學善方等兼通三藏。及在冠年而名振關輔。時競譽之。徒莫不猜其早達。或千里負糧入關抗辯。肇既才思幽玄又善談說。承機挫銳曾不留滯。時京兆宿儒及關外英彥。莫不挹其鋒辯負氣摧衂。後羅什至姑臧。肇自遠從之。什嗟賞無極。及什適常安。肇亦隨焉。姚興命肇與僧叡等入逍遙園助詳定經論。肇甚才慧。以為像季去聖久遠文義舛雜。先舊所解時有乖謬。及預詳譯諮稟羅什。所悟更多。因出大品之後。肇便著般若無知論。出二千言。竟以呈什。什讀稱善。乃謂肇曰。吾解當不謝子辭敢相挹。時廬山隱士劉遺民。見肇此論。乃歎曰。不意方袍復有平叔。因以呈遠。遠乃撫机歎曰。未嘗有也。因共披尋翫味更存往復。遺民乃致書於肇曰。頃飡徽問有懷遙仰。歲末寒嚴體中何如。音寄壅隔用增悒蘊。弟子枕痾草澤常有弊瘁。願彼大眾康和外國法師休愈不。去年夏末見上人般若無知論。才運清俊旨中沈允。推步聖文婉然有歸。披味慇懃不能釋手。真可謂浴心方等之淵悟懷絕冥之肆。窮盡精巧無所間然。但闇者難曉猶有餘疑。今輒條之如別。願從容之暇粗為釋之。肇答書曰。不面在昔佇想用勞。得前疏并問披尋反覆。欣若暫對涼風。戒節頃常何如。貧道勞疾每不能佳。即此大眾尋常。什法。師休勝。秦主道性自然天機邁俗。城塹三寶弘道是務。由使異典勝僧自遠而至。靈鷲之風萃乎茲土。領公遠舉乃是千載之津梁。於西域還得方等新經二百餘部。什師於大寺出新至諸經。法藏淵曠日有異聞。禪師於瓦官寺教習禪道。門徒數百。日夜匪懈。邕邕肅肅。致自欣樂。三藏法師於中寺出律部。本末精悉若覩初制。毘婆沙法師於石羊寺出舍利弗毘曇。梵本雖未及譯。時問中事發言新奇貧道一生猥參嘉運遇茲盛化。自不覩釋迦泥洹之集。餘復何恨。但恨不得與道勝君子同斯法集耳。稱詠既深聊復委及。然來問婉切難為郢人。貧道思不關微兼拙於華語。且至趣無言。言則乖趣。云云不已竟何所論。聊以狂言示詶來旨也。後著不真空論物不遷論等并注維摩及製諸經論序。竝傳於世。及什亡後追悼永往翹思彌勵。乃著涅槃無名論。其辭曰。經稱有餘無餘涅槃者秦言無為。亦名滅度。無為涅槃者取乎虛無寂漠妙絕於有為。滅度者言乎大患永滅超度四流。斯蓋鏡像之所歸。絕稱之幽宅也。而曰有餘無餘者。蓋是出處之異號。應物之假名。余嘗試言之。夫涅槃之為道也。寂寥虛曠不可以形名得。微妙無相不可以有心知。超群有以幽昇。量太虛而永久。循之弗得其蹤。迎之罔眺其首。六趣不能接其生。力負無以化其體。眇漭恍惚若存若往五目莫覩其容。二聽不聞其響。冥冥窈窈誰見誰曉。彌淪靡所不在。而獨曳於有無之表。然則言之者失其真。知之者反其愚。有之者乖其性。無之者傷其軀。所以釋迦掩室於摩竭。淨名杜口於毘耶。須菩提唱無說以顯道。釋梵絕聽而雨花。斯皆理為神御。故口為緘默。豈曰無辯。辯所不能言也。經曰。真解脫者離於言數寂滅永安。無終無始。不晦不明。不寒不暑。湛若虛空。無名無證。論曰。涅槃非有亦復非無。言語路絕心行處滅。尋夫經論之作豈虛構哉。果有其所以不有。故不可得而有。有其所以不無。故不可得而無耳。何者本之有境則五陰永滅。推之無卿則幽靈不竭。幽靈不竭則抱一湛然。五陰永滅則萬累都捐。萬累都捐故與道通同。抱一湛然故神而無功。神而無功故至功常在。與道通同故冲而不改。冲而不改不可為有。至功常在不可為無。然則有無絕於內。稱謂淪於外。視聽之所不暨。四空之所昏昧。恬兮而夷。泊焉而泰。九流於是乎交歸。眾聖於此乎冥會。斯乃希夷之境太玄之鄉。而欲以有無題牓標其方域。而語神道者不亦邈哉。其後十演九折。凡數千言。文多不載。論成之後上表於姚興曰。肇聞天得一以清。地得一以寧。君王得一以治天下。伏惟陛下叡哲欽明。道與神會。妙契寰中。理無不統。故能遊刃萬機弘道終日。化被蒼生垂文作範。所以域中有四大王居其一焉。涅槃之道。蓋是三乘之所歸。方等之淵府。眇𣾘希夷。絕視聽之域。幽致虛玄。非群情所測。肇以人微猥蒙國恩得閑居學肆。在什公門下十有餘年。雖眾經殊趣勝致非一。涅槃一義常為聽先。但肇才識闇短。雖屢蒙誨喻猶懷漠漠。為竭愚不已亦如似有解。然未經高勝先唱不敢自決。不幸什公去世。諮參無所。以為永恨。而陛下聖德不孤。獨與什公神契目擊道存。決其方寸。故能振彼玄風以啟末俗。一日遇蒙答安成侯嵩問無為崇極。頗涉涅槃無名之義。今輒作涅槃無名論。有十演九折。博採眾經託證成喻。以仰述陛下無名之致。豈曰開詣神心窮究遠當。聊以擬議玄門班喻學徒耳。若少參聖旨願勅存記。如其有差伏承旨授。興答旨慇懃備加讚述。即勅令繕寫班諸子姪。其為時所重如此。二秦眾經錄目一卷右一卷。沙門釋僧叡撰。叡魏郡人。少出家甚敏利。為僧賢弟子。年二十二博通經論。嘗聽僧朗法師講放光經。屢有譏難。朗與賢有濠上之契。朗謂賢曰。叡比格難吾累思不能通。可謂賢賢弟子也。後至關中遇羅什譯經。竝得參預。秦司徒公姚嵩深相禮重。姚興問嵩叡公何如。嵩答。實鄴衛之松柏。興勅見之。欲觀其才器。叡風韻󱟅隆含吐彬蔚。興大賞悅即勅給俸吏力人輿。興謂嵩曰。乃四海之標領。何獨鄴衛之松柏。什後出成實論令叡講之。什謂叡曰。此諍論中有七處文破阿毘曇。而在言小隱。若能不問而解。可謂英才。至叡啟發幽微。果不諮什而契然懸會。什歎曰。吾傳譯經論得與子相值。無所恨矣。弘贊經法常迴此善願生安養。每行住坐臥不敢正背西方。其後告終合掌而卒。同寺咸見五色光從叡房出云。釋駁論一卷右一卷。沙門釋道恒撰。恒藍田人。年九歲時。曾戲于路。隱士張忠見而嗟曰。此小兒有出人之相。在俗必有輔政之功。處道必能光顯佛法。恨吾老矣不得見之。恒少失二親。事後母以孝聞。家貧無蓄。常手自書繢以供贍奉。而篤好經典學兼宵夜。至年二十後母又亡。行喪盡禮服畢出家。又遊刃佛理多所通達。學該內外才思清敏。羅什入關即往修造。什大喜之。及譯出眾經並助詳定。時恒有同學道標。亦雅有才力。當時擅名。與恒相次。秦主姚興以恒標二人神氣俊朗有經國之量。乃勅尚書令姚顯令敦逼恒標罷道助振王業。又下書恒標等曰。卿等皎然之操。實在可嘉。但君臨四海治急須才。今勅尚書令顯令奪卿等法服助翼贊時世。苟心存道味寧繫白黑。望體此懷不以守節為辭也。恒標等答曰。奉去月二十八日詔令奪恒標等法服。承命悲懷五情失守。恒標等才質闇短染法未深。緇服之下誓畢身命。並習佛法不閑世事。徒廢非常之業。終無殊異之功。昔光武尚能縱嚴陵之心。魏文容管寧之操。抑至尊之高心遂匹夫之微志。況陛下以道御物兼弘三寶。願鑒元元之情。垂曠通物之理也。興又致書於什䂮二法師曰。別已數旬每有傾想。漸暖比休泰耳。小虜遠舉更無處分。正有憒然耳。頃萬事之殷須才以理之。近詔恒標二人令釋羅漢之服尋大士之蹤。然道無不在。願法師等助以喻之。什䂮等答曰。蓋聞太上以道養民而物自是。其復有德而治天下。是以古之明主。審違性之難御。悟任物之多因。故堯放許由於箕山陵。讓放杖於魏國。高祖縱四皓於終南。叔度辭蒲輪於漢嶽。蓋以適賢之性為得賢也。今恒標等德非圓達分在守節。少習玄化伏膺佛道。至於敷析妙典研究幽微。足以啟悟童稚助化功德。願陛下放既往之恩縱其微志也。興後頻復下書。闔境救之。殆而得勉。恒乃歎曰。古人有言。益我貨者損我神。生我名者殺我身。於是竄影巖󱐙畢命幽藪。蔬食味禪緬迹人外。故著釋駁論及百行箴云。西秦北涼魏齊陳五錄者。此亦乘時拯世利民宣化君也。乞伏國仁隴西鮮卑。世居苑川為南單于。前秦敗後遂稱秦王。仍都子城。尊事沙門。時遇聖堅行化達彼。仁加崇敬恩禮甚隆。既播釋風仍令翻譯。相承五主四十四年。為夏所滅。魏還吞夏。沮渠蒙遜臨松盧水胡。世為匈奴左大沮渠。即官為氏因藉前涼。遂便自立。遷治姑臧。遇曇無讖法師譯大般涅槃大集經等。二主四十三年。為魏所滅。拓拔珪字涉瓌。雲中五原虜為秦護軍。符氏敗後遂即尊號稱魏都恒。至第三主太武帝伏。釐世信納邪言。毀壞佛法誅僧破寺。涉歷七年惡疾災身。薨後還復。四主在北。至孝文帝宏世。遷京洛陽。改姓稱元。始服冠冕。至孝明帝熙平元年。靈太后胡氏造永寧寺起九層木浮圖。高九十丈。上有寶剎復高十丈。去地千尺。離京百里即遙見之。初欲築基掘至黃泉下得金像三十二軀。太后信為法之祥徵。是以營造窮極世工。剎上金寶瓶容二十五石。寶瓶下有承露金盤。一十一重周匝輪郭。皆垂金鐸。復有鐵鎖四道引剎向浮圖角。四角鎖上亦有金鐸。大小皆如一石甕。浮圖九級角角皆懸金銅鈴鐸。合上下有百三十鐸。浮圖四面面別各有三門六窓。並皆朱漆扇。扇上各有五行金鈴。其十二門二十四扇。合有五千四百枚鈴。鈴下復鏤金鐶鋪首。窮造製之巧極土木之工。庶民子來匪日而作。佛事精妙不可思議。繡柱金鋪駭人心目。至於秋月永夜高風。寶鐸和鳴聲響諧韻。中霄晃朗昱𤓝燿空。鏗鏘之音聞十餘里。浮圖北有佛殿一所。形如太極。中有八丈金像一軀。等身金像十軀。編真珠像三軀。金織成像五軀。玉像二軀。作工奇巧冠於當世。僧房樓觀一千餘間。雕梁粉壁青瑣綺疎難得而言。栝柏椿松扶疎簷霤。叢竹香草布護階庭。是以常景製寺碑云。須彌寶殿兜率淨宮莫尚於斯是也。外國所獻神異經像。皆在此寺。寺之牆院。皆施𢭃椽以瓦覆之。狀若宮牆。寺之四面各開一門。其正南門有三重樓通三閣道。去地二十丈。形製似今端門。圖以雲氣畫綵仙靈。列錢青鎖赫奕華麗。挾門兩傍有四力士四師子。飾以金銀加之珠玉。莊嚴煥炳世所未聞。東西兩門悉亦如之。所可異者唯樓兩重。北門一道上不施屋。似烏頭門。其四門外皆樹青槐亘以淥水。京邑行人多庇其下。路斷車蓋。非由淹雲之潤。清風送涼。豈藉合歡之發。而供養具與祇園等。四事給施七百梵僧。菩提流支為譯經首。勅遣李廓撰經錄云。至永熙主遷入關中。因成西東南北四魏。合一十六帝。世歷一百六十一年。派入周齊高洋武川鎮虜。受東魏禪稱齊。仍即都鄴。王四瀆之三九州之五。洋實明敏迹見似狂。遣道士剃頭。未從者遂戮。沙門二百餘萬。寺塔出三十千。相承六主二十八年。為周吞滅。三寶靈迹一時俱泯。陳霸先者。吳興長成人。因藉侯景傾覆金陵。梁湘東王平景都楚。楚為魏并。先即建康以姓為國。四主三十三年絕嗣。開皇九年己酉六合兩儀還一統矣。乞伏之王起晉孝武太元十二年星次娶訾。至今開皇歲在作咢二百三載。其諸譯人華戎道俗凡二十七。所出經律論戒毘曇傳記集錄并及失譯。合有二百三部八百五十五卷。總結以為二十七主五代七都世錄云爾。沙門釋聖堅十四部諸失譯經八部沙門釋道龔二部沙門釋法眾一部沙門曇摩讖二十四部沙門僧伽陀一部安陽侯沮渠京聲一部沙門浮陀跋摩一部沙門釋智猛一部沙門釋曇覺一部諸失譯經五部沙門釋曇曜二部沙門釋曇靖一部沙門吉迦夜五部沙門釋曇辯一部沙門曇摩流支三部沙門釋法場一部沙門菩提流支三十九部沙門勒那婆提六部沙門佛陀扇多十部婆羅門瞿曇般若流支越國王子月婆首那三部期城郡守楊衒之一部清信士李廓一部沙門那連提耶舍七部優婆塞萬天懿一部沙門俱那羅陀四十八部王子月婆首那一部沙門須菩提一部方等王虛空藏經八卷演道俗業經一卷孛經一卷婦人遇辜經一卷大子須大拏經一卷睒子經一卷無涯際持法門經一卷除恐災患經一卷阿難問事佛吉凶經一卷菩薩所生地經一卷賢首經一卷僮迦葉解難經一卷灌佛經一卷七女本經一卷右一十四部合二十一卷。晉孝武世。沙門聖堅於河南國為乞伏乾歸譯。或云堅公。或云法堅。未詳孰是。故備列之。依驗群錄。一經江陵出。一經見趙錄。十經見始興錄。始興即南錄。或竺道祖晉世雜錄。或支敏度都錄。或王宗或寶唱。勘諸錄名人似遊涉隨處出經。既適無停所。弗知附見何代。世錄為正。今且依法上錄總入乞伏西秦世錄云。薩惒薩王經一卷胡本經四卷阿多三昧經一卷陀賢王經一卷颰陀悔過經一卷沙彌羅經一卷方等決經一卷比丘二事經一卷右八部合一十一卷。並是沙門僧祐出三藏集錄釋道安所記關中異經。今還附入三秦世錄。總為失譯時代處云。悲華經十卷寶梁經二卷右二部合一十二卷。晉安帝世。沙門釋道龔。於張掖為河西王沮渠氏出。方等檀持陀羅尼經四卷右一部四卷。晉安帝世。高昌郡沙門釋法眾。於張掖為河西王沮渠氏譯。見竺道祖晉世雜錄。慧上菩薩問大善權經二卷右一經二卷。晉安帝世。西域沙門僧伽陀。涼言饒善。於張掖為河西王沮渠氏出。見法上錄。大般涅槃經四十卷大方等大集經三十一卷悲華經十卷菩薩地持經十卷優婆塞戒經十卷方等大雲經六卷虛空藏經五卷海龍王經四卷菩薩戒經八卷佛本行經五卷楞伽經四卷金光明經四卷無為道經二卷信善經二卷勝鬘經一卷羅摩伽經一卷須真天子經一卷居士請僧福田經一卷文陀竭王經一卷功德寶光菩薩經一卷腹中女聽經一卷決定罪福經一卷菩薩戒本一卷菩薩戒壇文一卷右二十四部合一百五十一卷。晉安帝世。中天竺國三藏法師曇摩讖。或云無讖。涼言法豐。齎大涅槃前分十卷并菩薩戒等。到姑臧止於傳舍。慮失經本枕之而寢。夜有人牽讖墮地上。驚覺謂盜。如此三夕。乃聞空中有聲語曰。此是如來解脫之藏。何為枕之。讖乃慚悟。別安高處。果有盜者夜數提舉竟不能勝。明旦讖持不以為重。盜謂聖人悉來拜謝。時沮渠蒙遜潛據涼土稱河西王。聞讖德名呼與相見。一面交言禮遇甚厚。仍請宣譯。涼土英俊沙門慧嵩親承筆受。西州道俗將數百人。欣覩明能縱橫問難。讖釋疑滯清辯若流。仍出寶坊諸經戒等六十餘萬言。涅槃三分之一。前後首尾。來往追尋。涉歷八年凡經三度。譯乃周訖。雖四十卷所闕尚多。冀弘法王咸令滿足。一覩圓教再隆化哉。涼譯經竟。當宋武帝永初二年。禪法要解二卷右二卷。晉安帝世。蒙遜從弟安陽侯京聲。為人博識涉獵書史。因讖弘經乃閱意內典。奉持五禁守攝六情。讀讖譯經即能諷誦。西至于填從天竺三藏禪師佛馱斯那。涼言佛將。諮問道義。斯那天才聰朗誦半億偈經明了禪法。故西方諸國號為人中師子。安陽從那受學禪經諸祕要術治病法用。口誦梵本通利東歸。於涼土翻傳以教示。因爾流行。阿毘曇毘婆沙論六十卷右一部六十卷。佛滅度後六百餘年。迦旃延羅漢弟子五百人造。見寶唱錄。宋文帝世。西域沙門浮陀跋摩。或云佛陀。涼言覺鎧。於涼州城內閑預宮寺。永和五年為遜子虔譯。沙門道泰筆受。慧嵩道朗與名德僧三百餘人。考正文義再周方訖。凡一百軸。沙門道挺製序。屬魏滅涼經法被焚失四十卷。至今應有六十卷是。而王宗錄云一百。此據本耳。今日見行有一百九卷。當是近代後人分之。般泥洹經二十卷右一部合二十卷。宋文帝世。雍州沙門釋智猛。遊歷西域尋訪異經。從天竺國齎梵本來。道經玉門於涼州譯。元嘉十四年流至楊都與法顯同見宋齊錄。賢愚經十五卷右一部合十五卷。宋文帝世。涼州沙門釋曇覺。一云慧覺。共威德於于填得此經梵本來。當元嘉二十二年。於高昌國天安寺譯。見宋齊錄。大忍辱經十卷不退轉經四卷金剛三昧經一卷金輪王經一卷賢劫五百佛名一卷右五部合一十七卷。是沙門僧祐新集釋道安涼土異經。今還附入涼世目錄為失譯源。庶知時代顯譯有無卷部少多出之處所。入大乘論二卷淨度三昧經一卷付法藏傳四卷右三部合七卷。宋文帝元嘉二十三年丙戌。是北魏太平真君七年。太武皇帝信納崔皓邪佞諂諛。崇重寇謙號為天師。殘害釋種毀破浮圖。至庚寅年。太武遭病。方始感悟。兼有白足禪師來相啟發。生愧悔心。即誅崔皓。到壬辰歲。太武帝崩。子文成立。即起浮圖毀經。七年還興三寶。至和平三年。詔玄統沙門釋曇曜。慨前凌廢欣今載興。故於北臺石窟寺內集諸僧眾。譯斯傳經流通後賢。庶使法藏住持無絕。提謂波利經二卷右一部合二卷。宋孝武世。元魏沙門釋曇靜。於北臺撰。見其文云。東方太山漢言代嶽。陰陽交代故云代嶽。於魏世出。只應云魏言。乃曰漢言。不辯時代。一妄。太山即此方言。乃以代嶽譯之。兩語相翻不識梵魏。二妄。其例甚多不可具述。備在兩卷。經文舊錄別載有提謂經一卷。與諸經語同。但靖加足五萬行。用石糅金致成疑耳。今以一卷成者為定。雜寶藏經十三卷付法藏因緣傳六卷稱揚諸佛功德經三卷大方廣菩薩十地經一卷方便心論二卷右五部合二十五卷。宋明帝世。西域沙門吉迦夜。魏言何事。延興二年。為沙門統釋曇曜於北臺重譯。劉孝標筆受。見道慧宋齊錄。寶車菩薩經一卷右一部一卷。齊武帝世。元魏淮川沙門釋曇辯出。後青州沙門道侍改治訪無梵本。世多注為疑。見三藏集記及諸別錄。信力入印法門經五卷如來入一切佛境界經二卷金色王經一卷右三部合八卷。齊梁間。南天竺國三藏法師曇摩流支。魏云法希。於洛陽為宣武帝譯。沙門道寶筆受。辯意長者子所問經一卷右一部一卷。梁武帝世。天監年中元魏沙門釋法場。於雒陽出。見沙門法上錄。佛名經一十二卷入楞伽經一十卷大薩遮尼乾子受記經十卷法集經八卷勝思惟梵天所問經六卷深密解脫經五卷奮迅王問經二卷不增不減經二卷金剛般若波羅蜜經一卷差摩波帝受記經一卷佛語經一卷無字寶篋經一卷不必定入印經一卷大方等修多羅經一卷彌勒菩薩所問經一卷第一義法勝經一卷伽耶頂經一卷文殊師利巡行經一卷一切法高王經一卷護諸童子陀羅尼呪經一卷寶積經論四卷謗佛經一卷十地經論十二卷勝思惟經論十卷彌勒菩薩所問經論十卷實性經論四卷金剛般若經論三卷伽耶頂經論二卷順中論二卷妙法蓮華經論二卷三具足經論一卷無量壽優波提舍經論一卷寶髻菩薩四法論一卷轉法輪經論一卷十二因緣論一卷百字論一卷破外道四宗論一卷破外道涅槃論一卷譯眾經論目錄一卷右三十八部合一百二十七卷。梁武帝世。北天竺國三藏法師菩提流支。魏云道希。從魏永平二年至天平年。其間凡歷二十餘載。在洛及鄴譯。李廓錄稱三藏法師房內婆羅門經論。本可有萬甲。所翻經論筆受草本滿一間屋。然其慧解與勒那相亞而神聰敏。洞善方言兼工雜術。嘗坐井口澡瓶內空。弟子未來。無人汲水。三藏乃操柳枝聊撝井口。密心誦呪纔始數遍。泉遂涌上平至井脣。三藏即以鉢盂酌用。傍僧見之並歎稱聖。法師乃曰。斯是術法外國共行。此方不習乃言是聖。懼惑世人。因爾雜法。悉祕不為。毘耶娑問經二卷龍樹菩薩和香方一卷十地經論十二卷寶積經論四卷究竟一乘寶性論四卷法華經論一卷右六部合二十四卷。梁武帝世。中天竺國三藏法師勒那摩提。或云婆提。魏言寶意。正始五年來在洛陽殿內譯。初菩提流支助傳。後以相爭因各別譯。沙門僧朗覺意侍中崔光等筆受。金剛三味陀羅尼經一卷如來師子吼經一卷轉有經一卷十法經一卷銀色女經一卷正法恭敬經一卷無畏德女經一卷無字寶篋經一卷阿難多目佉尼訶離陀羅尼經一卷攝大乘論二卷右一十部合十一卷。梁武帝世北天竺國三藏法師。佛陀扇多。魏言覺定。從正光六年。至元象二年。於洛陽白馬寺及鄴都金華寺譯正法念處經七十卷。聖善住意天子所問經三卷八佛經一卷金色王經一卷無垢女經一卷無垢優婆夷經一卷寶意猫兒經一卷菩薩四法經一卷解脫戒本一卷犢子道人問論一卷迴諍論一卷業成就論一卷唯識無境界論一卷伊迦輸盧迦論一卷右一十四部合八十五卷。梁武帝世。東魏南天竺國波羅㮈城婆羅門瞿曇般若流支。魏言智希。從元象初至興和末。在鄴都譯。時菩提流支。雖復前後亦同出經。而眾錄目相傳抄寫。去上菩提及般若字唯云流支譯。不知是何流支。迄今群錄交涉相參。謬涉相入難得詳定。後賢博採幸願討之。僧伽吒經四卷大迦葉經三卷頻婆娑羅王問佛供養經一卷右三部合八卷。梁武帝世。東魏中天竺優禪尼國王子月婆首那。魏言高空。於鄴城譯。僧昉筆受。洛陽地伽藍記五卷右一部五卷。期城郡太守楊衒之撰。其序述云。三墳五典之記。九流百氏之言。並理在人區而義無天外。至於一乘二諦之源六通三達之旨。西域備詳東土靡記。自頃日感夢滿月流光。陽門飾毫眉之像。夜高圖紺髮之形。爾來奔競其風遂廣。至於晉室永嘉唯有寺四十二所。皇魏受圖光宅嵩洛。篤信彌繁法教踰盛。王侯貴臣。棄象馬如脫屣。庶士豪家。捨資財若遺跡。於是招提櫛比寶塔駢羅。爭寫天上之姿。競摹山中之影。金剎與雲臺比高。講殿共阿房等壯。豈直木衣綈繡土被朱紫而已哉。暨永熙多難皇輿遷鄴。諸寺僧尼亦與時徙。至武定元年中。余因行役重覽洛陽。牆宇傾毀荊棘成林。野獸穴於荒階。山鳥聚於庭樹。遊兒牧竪。躑躅於九逵。農夫耕老。藝黍於雙闕。始知麥秀之感非獨殷墟。黍離之哀信哉周室。京城內外凡有一千餘寺。今日寥廓鍾聲罕聞。恐後世無傳。故撰斯記。然寺數眾多不可遍寫。今之所錄止大伽藍。其中小者取其祥異世諦俗事因而出之。先以城內為始。次及城外。表列門名以記遠近。凡為五篇。余才非注述多有遺漏。後之君子詳其闕焉。眾經錄目一卷右一錄一卷。武帝世。雒陽信士李廓。魏永平年奉勅撰。廓內外學注述經錄甚有條貫。大世論三十論一卷菩薩見實三昧經十四卷月藏經一十二卷月燈三昧經十一卷大悲經五卷須彌藏經二卷然燈經一卷法勝阿毘曇論七卷右七部合五十二卷周明帝世。高齊沙門統北天竺烏場國三藏法師那連提耶舍。齊言尊稱。於鄴城譯。昭玄沙門都瞿曇般若流支長子達摩闍那。齊言法智。傳語。尊勝菩薩所問經一卷右一經一卷。周武帝世。高齊居士萬俟懿於鄴城譯。懿元是鮮卑姓萬俟氏。少而出家師事婆羅門甚聰哲。善梵書語工呪術醫方。故預翻譯焉。佛阿毘曇經九卷無上依經二卷解節經一卷金剛般若波羅蜜經一卷廣義法門經一卷僧澁多律一卷修禪定法一卷俱舍釋論二十一卷俱舍論本一十六卷立世阿毘曇十卷攝大乘論一十五卷佛性論四卷四諦論四卷僧伽論三卷攝大乘論本三卷大空論三卷中邊分別論三卷金七十論二卷俱舍論偈一卷金剛般若論一卷律二十二明了論一卷大般涅槃經論一卷遺教論一卷三無性論一卷反質論一卷墮負論一卷求那摩底隨相論一卷寶行王正論一卷成就三乘論一卷正論道理論一卷意業論一卷執部異論一卷唯識論文義合一卷正論釋義五卷佛性義三卷禪定義一卷俱舍論疏十六卷金剛般若疏合十一卷十八部論疏十卷解節經疏四卷無上依經疏四卷如實論疏三卷四諦論疏三卷破我論疏一卷隨相論中十六諦疏一卷婆蓃槃豆傳一卷眾經通序二卷翻外國語七卷右四十八部合二百三十二卷。周武帝世。西天竺優禪尼國三藏法師拘那羅陀。陳言親依。又別云真諦。起陳氏永定元年丙子。至太建初己丑。凡十四年。既懷道遊方隨在所便譯。並見曹毘三藏歷傳云。闍梨太建元年正月十一日午時遷化。年七十一。遺文並付神足弟子沙門智休。領受三藏寺沙門法海。未集闍梨文本已成部軸云。闍梨外國經論並是多羅樹葉書。凡有二百四十縛。若依陳紙墨翻寫應得二萬餘卷。今之所譯止是數縛多羅葉書。已得二百餘卷。通及梁代減三百卷。是知佛法大海不可思議。其梵本華嚴涅槃金光明將來。建康已外多在嶺南廣州制旨王園二寺。冀不思議弘法大士。將來共尋。庶令法燈傳照不隱輝於海隅。勝天王般若波羅蜜經七卷右一部合七卷。周武帝世。月婆首那。生知俊朗。自魏達齊之梁逮陳。世學佛經尤精義理。洞曉音韻兼善方言。那先在鄴齊受魏禪。諸有蕃客去留任情。那請還鄉。路經江左。因爾遂被梁武帝留。勅總監知外國使命。太清二年忽遇于填婆羅門僧求那跋陀。陳言德賢。有勝天王般若梵本。那因祈請乞願弘宣。求那跋陀嘉其雅操豁然授與。那得保持以為希遇。屬侯景亂未暇及翻。携負西東諷持供養。到陳天嘉乙酉之歲。始於江州興業伽藍方果譯出。沙門智昕筆受陳文。凡六十日。江州刺史儀同黃法󱡆為檀越。越州僧正沙門釋慧恭三十德僧監掌始末。具經後序不廣煩述。那雖一身而備經涉歷魏齊梁陳。相繼宣譯。大乘寶雲經八卷右一部合八卷。周武帝世扶南國沙門須菩提。陳言善吉。於楊都城內至敬寺。為陳主譯。見一乘寺藏眾經目錄。宋世錄者。劉裕字德輿。彭城都鄉人。初生之辰神光照室。長七尺六寸。受東晉禪稱宋。仍都建康。至第三主元嘉年中。有上事者。云比寺塔修飾過。興樂福之徒奢競日甚。文帝以問何侍中曰。范泰及謝靈運皆稱六經本是濟俗。性靈真要會以佛經為指南。此賢達言實誠有譡。若使率土之濱皆純此化。則朕垂拱坐致太平。尚之對曰。中朝以遠難復盡知。渡江以來王道周顗宰輔之冠蓋。王濛謝尚人倫之羽儀。𮟼超王謐等。或號絕群。或稱獨步。略數十人靡非英俊。清信之士無乏於時。慧遠法師云。釋氏之化無施不可。臣謂此說有契理奧何者百家之鄉十人持五戒則十人淳謹。千室之邑百人修十善則百人和穆。傳此風教已遍寰區。編戶億千則仁人百萬。夫能行一善則去一惡。去一惡則息一刑。一刑息於家。萬刑息於國。則陛下之言坐致太平是也。故佛圖澄入鄴。石虎殺戮減半。澠池寶塔放光。符健推鋸用息蒙遜。反噬無親虐如豺虎。末節改悟遂成善人。法逮道人力兼萬夫。幾亂河渭面縛甘死以赴師厄。此豈非是內化被哉。時吏部郎羊玄保。在坐進曰。臣竊恐秦趙論強兵之術。孫吳盡吞并之計。將無取於此也。帝曰。此非戰國之具。良如卿言。尚之曰。夫禮隱逸則戰士怠。貴仁德則兵氣衰。若以孫吳為心。志在吞噬。亦無取於堯舜之道。豈唯釋教而已哉。帝悅曰。釋門有卿亦猶孔氏之有季路。所謂惡言不入於耳。准此而談可謂至矣。法由人顯。佛囑帝王。自是宋朝釋教隆盛。名僧智士欝若稻麻。寶剎金輪森如竹葦。相承八主五十九年。其諸譯人華戎道俗二十有三。合出修多羅毘尼戒本羯磨優波提舍阿毘曇論傳錄等。凡二百一十部四百九十卷。結為宋代建康錄云。宋沙門佛陀什三部沙門釋智嚴一十四部沙門釋寶雲四部沙門釋慧嚴一部沙門伊葉波羅一部沙門求那跋摩七部沙門僧伽跋摩五部沙門求那跋陀羅七十八部沙門曇摩蜜多一十一部沙門畺良耶舍二部沙門曇無竭二部安陽侯沮渠京聲三十五部沙門功德直二部沙門釋惠簡二十五部沙門釋僧璩一部沙門釋法頴三部沙門竺法眷六部沙門釋翔公一部沙門釋道嚴二部沙門釋勇公四部沙門釋法海二部沙門釋先公一部沙門釋道儼一部宋彌沙塞律三十四卷彌沙塞戒本一卷彌沙塞羯磨一卷右三部合三十六卷。廢帝榮陽王世。罽賓三藏毘尼師佛陀什。宋言覺壽。少受業於彌沙塞部。專精律品兼達禪要。壽以景平元年七月到於楊都。先是法顯於師子國得彌沙塞律梵本來。未及翻譯。而顯遷化。京邑諸僧聞佛陀什既善此學。於是眾議請令出之。即以其年冬十一月集龍光寺。譯為三十四卷。什執梵文。于填沙門智勝傳語。龍光寺沙門竺道生。東安寺沙門慧嚴等。更互筆受。參正文理。儀同侍中瑯瑘王練為檀越。至二年十二月方訖。仍於大部抄出戒心并羯磨等文。並行於世。普曜經八卷無盡意菩薩經六卷生經五卷廣博嚴淨經四卷菩薩瓔珞本業經二卷毘羅三昧經二卷阿那含經二卷四天王經一卷善德婆羅門問提婆達多經一卷一音顯正法經一卷調伏眾生業經一卷善德優婆塞經一卷法華三昧經一卷淨度三昧經一卷右一十四部合三十六卷。文帝元嘉四年。涼州沙門釋智嚴。弱冠出家遊方博學。遂於西域遇得前經梵本齎來達到楊都。於枳園寺共寶雲出。嚴之神德備高僧傳。不復委載。付法藏經六卷佛所行讚經五卷新無量壽經二卷淨度三昧經二卷右四部合一十五卷。文帝世。涼州沙門寶雲。少歷西方。善梵書語。天竺諸國字音訓釋。悉皆備解。後還長安復至江左。晚出諸經多雲刊定。華戎兼通言音允正。眾咸信服。初時關中有竺佛念善於宣譯。符姚二代猶擅其名。領會真文最為稱首。其江左翻傳譯梵為宋莫踰於雲。初與智嚴恒共同出。嚴既遷化雲後濁宣。故不多載。大般涅槃經三十六卷右一部三十六卷。元嘉曇無讖。晉末於姑臧為北涼沮渠氏譯。本有四十卷。語小朴質不甚流美。宋文帝世元嘉年。初達于建康。時有豫州沙門范慧嚴清河沙門崔慧觀。共陳郡處士謝靈運等。以讖涅槃品數疎簡。初學之者難以厝懷。乃依舊翻泥洹正本加之品目。文有過質頗亦改治。結為三十六卷。始有數本流行未廣。嚴後一時夜忽然夢見有一人形狀極偉。乃大厲聲而謂嚴曰。涅槃尊經何以率爾輕加斟酌。嚴既覺已懷抱惕然。旦乃集僧欲改前本。時有識者咸共止云。此蓋欲誡勵後人耳。若必苟違乖舛理者。何容即時方始感夢。嚴以為然。頃之又夢神人告曰。君以弘經精到之力。於後必當得見佛也。恐將來哲不知根元。故復記述。雜阿毘曇心十卷右十卷。文帝世。外國沙門伊葉波羅。宋言自在。於彭城為北徐州刺史王仲德譯。至擇品緣礙未竟遂輟。菩薩善戒經二十卷雜阿毘曇心十三卷四分羯磨一卷優婆塞五戒略論一卷善信二十二戒一卷沙彌威儀一卷經律分異記一卷右七部合三十八卷。罽賓國三藏法師求那跋摩。宋言功德鎧。元嘉年來達乎建鄴。文帝引見勞問慇懃。帝因言曰。弟子常欲持齋不殺。迫以身殉物不獲從志。法師既不遠萬里來化此國。將何以教之。跋摩曰。夫道在心不在事。法由己非由人。且帝王與匹夫所修分異。匹夫身賤名劣言令不威。若不剋己苦躬將何為用。帝王以四海為家萬民為子。出一嘉言則士女咸悅。布一善政則人神以和。刑不夭命。役無勞力。則使風雨適時寒暖應節。百穀滋繁桑麻欝茂。如此持齋齋亦大矣。不殺亦眾矣。寧在減半日之飡全一禽之命然後方為弘濟耶。帝乃撫机歎曰。夫俗人迷於遠理。沙門滯於近教。迷遠理者謂至道虛說。滯近教者則拘攣篇章。至如跋摩法師所言真謂開悟明達。可與談於天人之際矣。乃勅住祇洹寺供給隆厚。譯出前件經論記等常。於定林寺安居。時有信者採華布席。唯摩所坐華采更鮮。眾咸驚異。後還祇洹奄然而化。摩未終前預作遺文。偈頌三十六行。自說證第二果。付與弟子阿沙羅云。吾歿之後可以此文示天竺僧并此土人也。又摩亡時徒眾並見一物其狀若龍。長一匹許。在尸側直上空。其遺偈云。前頂禮三寶。淨戒諸上座。濁世多諂曲。虛偽無誠信。愚惑不識真。懷嫉輕有德。是以諸賢聖。現世晦其迹。我求那跋摩。命行盡時至。所獲善功德。今當如實說。不以諂曲心。希望求名利。為勸眾懈怠。增長諸佛法。大法力如是。仁者咸諦聽。我昔曠野中。初觀於死屍。膖脹蟲爛壞。臭穢膿血流。繫心緣後處。此身性如是。常見此身相。貪蛾不畏火。如是無量種。修習死屍觀。放捨餘聞慧。依止林樹間。是夜專精進。正觀常不忘。境界恒在前。猶如對明鏡。如彼我亦然。由是心寂靖。轉身極明淨。清涼止是樂。增長大歡喜。則生無著心。變成骨鎖相。白骨現在前。朽壞支節離。白骨悉磨滅。無垢智熾然。調伏思法相。我時得如是。身安極柔軟。如是方便修。勝進轉增長。微塵念念滅。壞色正念住。是則身究竟。何緣起貪欲。知因諸妄生。如魚貪鉤餌。彼及無量壞。念念觀磨滅。知彼所依處。從心猿猴起。業及業報果。依緣念念滅。心所知種種。是不別法相。是則思慧念。次第滿足修。觀種種法相。其心轉明了。我於爾炎中。明見四念處。信行從事境。攝心緣中住。苦如熾然劍。斯由渴愛轉。愛盡如涅槃。普見彼三界。死炎所熾然形體極消瘦。喜自樂方便。身還漸充滿。勝妙眾相生。頂忍亦如是。是於我心起。真實正方便。漸漸略境界。寂滅樂增長。得世第一法。一念緣真諦。次第法忍生。是謂無漏道。妄相及諸境。名字悉遠離。境界真諦義。除惱獲清涼。成就三昧果。離垢清涼緣。不湧亦不沒。慧淨如明日。湛然正安住。純一寂滅相。非我所宣說。唯佛能證知。那波阿毘曇。說五因緣果。實義知修行。名者莫能見。說論各異端。修行理無二。偏執有是非。達者無違諍。修行眾妙相。今我不宣說。懼人起妄想。誑惑諸世間。於彼修利相。我已說少分。若彼善知者。善知此緣起。摩羅婆國界。始得初聖果。阿蘭若山寺。遁迹修遠離。後於師子國。村名劫波利。進修得二果。是名斯陀含。從是多留難。障修離欲道。見我修遠離。知是處空閑。咸生希有心。利養競來臻。我見如火毒。心生大厭離。避亂浮乎海。闍婆及林邑。業行風所飄。隨緣之宋境。於是諸國中。隨力興佛法。無問所應問。諦實真實觀。今此身滅盡。寂若燈火滅。雜阿毘曇毘婆沙十四卷摩德勒伽毘尼十卷大勇菩薩分別業報集一卷龍樹菩薩勸發諸王要偈一卷請聖僧浴文一卷右五部合二十七卷。文帝世。天竺三藏法師僧伽跋摩。宋言眾鎧。元嘉十年屆自建鄴。善律藏明雜心。彭城王劉義康崇其戒範。請以為師。名重京邑道場。慧觀以跋摩妙解雜心諷誦通利。先三藏等雖復譯出。未及繕寫。更重請翻。寶雲傳語。觀自筆受。一周乃訖。其後相續出摩德勒伽等。雜阿含經五十卷眾事分阿毘曇十二卷楞伽阿跋多羅寶經四卷央掘魔羅經四卷過去現在因果經四卷釋六十二見經四卷大方廣寶篋經三卷現在佛名經三卷菩薩行方便神通變化經三卷淨度三昧經三卷相續解脫了義經二卷大法鼓經二卷阿蘭若習禪經二卷勝鬘師子吼一乘大方便經一卷無量壽經一卷賓頭盧突羅闍為優陀延王說法經一卷般泥洹經一卷八吉祥經一卷無憂王經一卷出無量持門經一卷三小劫經一卷四食經一卷十二遊經一卷十二頭陀經一卷異處七處三觀經一卷三因緣經一卷十一想思念如來經一卷十二品生死經一卷十報法三統略經一卷罪福報應經一卷六齋八戒經一卷十三頭陀經一卷四人出現世間經一卷四品學法經一卷佛入涅槃密迹金剛力士哀戀經一卷申兜本經一卷舅甥經一卷那先經一卷日難經一卷君臣經一卷鞞摩肅經一卷鸚鵡經一卷負債為牛經一卷那賴經一卷二僑生經一卷釋摩男本經一卷阿蘭那經一卷老母經一卷樹提伽經一卷阿遬達經一卷大意經一卷目連降龍王經一卷阿難見伎樂啼哭無常經一卷舍利弗等比丘得身作證經一卷佛往慰迦葉病經一卷請般特比丘經一卷佛命阿難詣最勝長者經一卷目連弟布施望即報經一卷舍利弗般泥洹經一卷摩訶迦葉度貧母經一卷阿那律七念章經一卷雜藏經一卷虛空藏菩薩經一卷菩薩訶欲經一卷阿彌陀經一卷諸法無行經一卷貧子須賴經一卷殺龍濟一國經一卷無量義經一卷無涯際持法門經一卷墮珠著海中經一卷當來選擇諸惡世界經一卷阿難陀目佉尼呵離陀經一卷佛入甘露調正意經一卷過去行檀波羅蜜經一卷本行六波羅蜜經一卷第一義五相略集一卷二藏法師自述喻一卷右七十八經合一百六十一卷。文帝世。中天竺國三藏法師求那跋陀羅。宋言功德賢。善大乘學。時人亦稱為摩訶乘。亦云衍。元嘉十二年來至楊都。帝深崇敬。彭城王劉義康南譙王劉義宣。並師事之。勅住祇洹寺。仍請令譯雜阿含等。寶雲傳語。慧觀筆受。後隨譙王鎮撫荊州。復於辛寺又出無憂王等經。前後所翻凡百餘卷。多是弟子法勇傳語。譙王嘗請講華嚴經。跋陀自忖未善宋言心懷愧歎。即專係心旦夕禮懺。請觀世音乞求冥應。遂夢有人白服持劍擎一人首來其前曰。何故憂耶。陀因稽顙具以意對。其人答曰。無所多憂。即便以劍易於陀首更安新頭。語令迴轉訖因問曰。得無痛耶。陀答不痛。豁然便覺心神喜悅。旦起道義備領宋言。於是就講辯注若流。後還楊都。屬帝讌會王公畢集。勅見跋陀未及淨髮白首皓然。帝遙望見顧謂尚書謝莊等曰。摩訶衍師聰明機解。但老期將至。朕試問之。其情必能悟人意也。跋陀上階。帝迎謂之曰。摩訶乘師今日不負遠來之意。自外如何唯有一在摩訶乘。師即應聲答曰。貧道慕化遠歸帝京。蒙供養來垂三十載。天子恩遇銜愧甚深。但今七十老病之人。更無餘期唯一死在。帝大賞悅嘉其機辯。勅陀進近御筵而坐。舉朝屬目榮而美之。兼工呪術。備在僧傳。不復委載。祐錄止云。賢譯出經七十三卷。得知不盡。今案眾錄悉具列之。禪祕要經三卷五門禪經要用法一卷觀普賢菩薩行法經一卷虛空藏觀經一卷諸法勇王經一卷佛昇忉利天為母說法經一卷轉女身經一卷象腋經一卷郁伽長者所問經一卷虛空藏菩薩神呪經一卷右一十部一十二卷。文帝世。罽賓三藏禪師曇摩蜜多。宋言法秀。生而連眉。為人沈邃甚有慧鑒。常有善神潛形密護。每之國境神必託夢告其王。知去亦如之。誓以遊方教化為志。習性清修不拘名利。初到燉煌即立禪閣於閑曠地。植捺千株開園百畝。禪眾濟濟趣者如雲。元嘉年初來到建鄴屆止中寺。晚憩祇洹。即譯禪經及以神呪。兼復傳畫迦毘羅神王像形。迄至于今是其則也。觀藥王藥上二菩薩經一卷無量壽觀經一卷右二部合二卷。文帝世。西域沙門畺良耶舍。宋言時稱。性剛直寡嗜慾。善三藏學。多所識知。尤工禪思。元嘉年初達京邑。帝深加賞。勅住鍾山道林精舍以上二經是轉障之祕術。淨土之洪因。常受持諷誦。故沙門僧含祈請譯出。含躬筆受。並見道慧宋齊錄及高僧傳。觀世音菩薩受記經一卷外國傳五卷右二部合六卷。武帝世。永初元年黃龍國沙門曇無竭。宋言法勇。招集同志釋僧猛等二十五人。共遊西域二十餘年。自外並化。唯竭隻還於罽賓國寫得前件梵本經來。元嘉末年達于江左。即於楊都自宣譯出。見王宋僧祐慧皎李廓法上等錄。白著行記五卷。治禪病祕要法經二卷淨飯王般涅槃經一卷八關齋經一卷普明王經一卷佛大僧大經一卷生死變識經一卷忿惒檀王經一卷長者音悅經一卷賢者律儀經一卷進學經一卷優婆塞五戒經一卷耶祗經一卷摩達經一卷五百梵志經一卷旃陀越經一卷五反覆大義經一卷迦葉禁戒經一卷弟子死復生經一卷弟子事佛吉凶經一卷五苦章句經一卷釋種問優婆塞經一卷波斯匿王喪母經一卷菩薩誓經一卷中陰經一卷佛母般泥洹經一卷󱇆夷比丘經一卷梵摩皇經一卷優婆塞五法經一卷五恐怖世經一卷末羅王經一卷觀彌勒菩薩上生兜率天經一卷觀世音觀經一卷諫王經一卷清信士阿夷扇經一卷弟子慢為耆域述經一卷右三十五部合三十六卷。孝武帝世。北涼河西王沮渠蒙遜從弟安陽侯京聲。屬涼運終為元魏滅。京聲竄竊南奔建康。晦志卑身不交人世。常遊止塔寺以居士自卑。絕妻孥淡榮利。從容法侶宣通正教。是以黑白咸嘉敬焉。所譯前件雜要眾經。既諷習久對眾弘宣。臨筆綴文曾無滯礙。丹陽尹孟顗見而善之。深加賞接資贍隆厚見高僧傳。菩薩念佛三昧經六卷無量門破魔陀羅尼經一卷右二部合七卷。孝武帝世。西域沙門功德直。以大明六年。於荊州為沙門釋玄暢譯。暢刊正文義辭旨婉密。而暢舒手出香掌中流水。莫之測也。後適成都止大石寺。即是阿育王塔。乃手自作金剛密迹等十六神像。傳至于今。藥師瑠璃光經一卷商人求財經一卷僧王五天使經一卷善生子經一卷懈怠耕者經一卷釋迦畢罪經一卷貧窮老公經一卷殺身濟賈人經一卷舍衛城中人喪子發狂經一卷譬喻經一卷請賓頭盧法經一卷阿難見水光瑞經一卷呪願經一卷瞿曇彌記果經一卷學人亂意經一卷竊為沙門經一卷佛母般泥洹經一卷長者子六過出家經一卷獵師捨家學道事經一卷瞿曇彌經一卷旃闍摩梵志謗佛事經一卷二老男女見佛出家得道經一卷真偽沙門經一卷佛涅槃後諸比丘經一卷大力士出家得道經一卷右二十五部合二十五卷孝武帝世沙門釋慧簡於鹿野寺出。十誦僧尼要事羯磨二卷右一部二卷。廢帝世。大明七年。律師釋僧璩於楊都中興寺依律撰出。亦云略要羯磨法。見僧祐三藏記。十誦律比丘戒本一卷十誦律比丘尼戒本一卷十誦律羯磨雜事并要用一卷右三部合三卷。明皇帝世。律師釋法穎於楊都長干寺依律撰出。盛行江左便見祐三藏記及寶唱錄。無盡意經十卷海意經七卷如來恩智不思議經五卷寶頂經五卷阿述達菩薩經一卷三密底耶經一卷右六部合二十九卷。明皇帝世。天竺沙門竺法眷於廣州譯。見始興僧祐出三藏記及寶唱等三錄。濡首菩薩無上清淨分衛經二卷右一經二卷。宋世不顯年未詳何帝譯。群錄直注云。沙門翔公於南海郡出。見道安及始興錄。僧祐三藏記亦載。瓔珞本業經二卷佛藏大方等經一卷右二經合三卷。宋世不顯年未詳何帝譯。群錄直註云。沙門釋道嚴出。見始興錄。及法上錄並載。空淨三昧經一卷車匿經一卷勸進學道經一卷梵女首意經一卷右四部合四卷。宋世不顯年未詳何帝譯。群錄直註云。沙門釋勇公出。見始興及趙錄。法上錄亦載。樂瓔珞莊嚴方便經一卷寂調音所問經一卷右二經合二卷。宋世不顯年未詳何帝譯。群錄直註云。沙門釋法海出。見始興錄。法上錄亦載。月燈三昧經一卷右一經一卷。宋世不顯年未詳何帝譯。群錄直注云。沙門釋先公出。見趙錄。及法上錄亦載。決正四部比丘論二卷右一部二卷。昇明元年沙門釋道儼依諸律撰出。齊梁及周帝代錄者。此相因修交禪主也。蕭道成。臨沂人。受宋禪稱齊。仍都建康。建元中安成有野火洞澤焚燼。唯數丈地草獨不然。往視其中得一金像。靈瑞既感聖化復興。所以司徒竟陵文宣王子良。汎志法流大有弘闡。相承七主二十三年讓梁。蕭衍。蘭陵人受齊禪。亦都建康。帝既登極。思與蒼生。同契等覺。共會遍知。垂拱臨朝盛敷經教。廣延博古旁採遺文。扇以淳風利於法俗。至天監七年。以為正像漸末信樂彌衰。三藏浩漫鮮能該洽。勅沙門僧旻寶唱等。錄經律要事以類相從。名經律異相。凡五十卷。至十四年。又勅沙門僧紹。撰華林佛殿眾經目錄四卷。猶以未委。至十七年。又勅沙門寶唱。更撰經目四卷。顯有無譯證真偽經。凡十七科頗為覼縷。二主五十四年。二主都建康。一主都江陵。為西魏滅。宇文覺朔州鮮卑魏丞相泰之世子。泰薨嗣相位。受西魏禪號周。都于長安。至第三主武帝邕世。建德敦䍧迄于作咢。毀破前代關山西東數百年來官私所造一切佛塔掃地悉盡。融刮聖容焚燒經典。八州寺廟出四十千。盡賜王公充為第宅。三方釋子減三百萬。皆復軍民還歸編戶。慧日既隱蒼生重昏。相承五主二十四年。起宋武帝永初元年庚申受東晉禪。至周大定元年辛丑奉璽皇隋。其間一百六十二載。凡諸譯經并及注述論傳錄目。華戎道俗五十有一人合出修多羅比尼戒本羯磨優波提舍阿毘曇論傳錄等。一百六十二部。一千三百二十六卷。總結以為三代三都一十五主年世錄云。齊沙門曇摩伽陀耶舍一部沙門摩訶乘二部沙門僧伽跋陀羅一部沙門釋法意二部沙門求那毘陀三部沙門釋法度三部沙門釋法願二部沙門釋王宗二部沙門釋曇景二部沙門釋法尼一部沙門釋道政一部沙門釋道備五部竟陵文宣王蕭子良一十七部常侍庾頡一部沙門釋超度一部沙門釋法化一部沙門釋法瑗一部沙門釋慧基一部文宣王記室王巾一部梁沙門尼僧法二十一部沙門釋妙光一部沙門釋僧威一部沙門釋僧祐十四部沙門釋道歡一部沙門曼陀羅三部沙門僧伽婆羅十一部清信士木道賢一部王子月婆首那一部沙門真諦一十六部沙門釋僧旻一部沙門釋僧紹一部沙門釋寶唱八部沙門釋法朗一部沙門釋智藏一部武皇帝蕭衍一部沙門釋慧令一部沙門釋慧皎一部優婆塞袁曇允一部簡文帝蕭綱一部湘東王文學虞孝敬一部周沙門釋曇顯二部沙門攘那跋陀一部沙門達摩留支一部沙門闍那耶舍六部沙門耶舍崛多三部沙門闍那啒多四部沙門釋僧勔二部沙門釋慧善一部沙門釋忘名十二部沙門釋淨藹一部沙門釋道安一部齊無量義經一卷右一經一卷。高帝世。建元三年。天竺沙門曇摩伽陀耶舍。齊言法生稱。於廣州朝亭寺手自譯出。傳受人沙門慧表。永明三年齎至揚都繕寫流布。五百本生經一卷他毘利律一卷右二部合二卷。武帝世。外國沙門摩訶乘於廣州譯。善見毘婆娑律十八卷右一部一十八卷。武帝世。外國沙門僧伽跋陀羅。齊言僧賢。師資相傳云。佛涅槃後優波離既結集律藏訖。即於其年七月十五日受自恣竟。以香華供養律藏。便下一點置律藏前。年年如是。優波離欲涅槃持付弟子陀寫俱。陀寫俱欲涅槃付弟子須俱。須俱欲涅槃付弟子悉伽婆。悉伽婆欲涅槃付弟子目揵連子帝須。目揵連子帝須欲涅槃付弟子旃陀跋闍。如是師師相付至今三藏法師。三藏法師將律藏至廣州臨上。舶反還去。以律藏付弟子僧伽跋陀羅。羅以永明六年共沙門僧猗。於廣州竹林寺譯出此善見毘婆沙。因共安居。以永明七年庚午歲七月半夜受自恣竟。如前師法。以香華供養律藏訖即下一點。當其年計得九百七十五點。點是一年。趙伯休梁大同元年。於廬山值苦行律師弘度。得此佛涅槃後眾聖點記年月。訖齊永明七年伯休語弘度云。自永明七年以後云何不復見點。弘度答云。自此已前皆是得道聖人手自下點。貧道凡夫止可奉持頂戴而已。不敢輒點。伯休因此舊點下。推至梁大同九年癸亥歲。合得一千二十八年。房依伯休所推從大同九年至今開皇十七年丁巳歲。合得一千八十二年。若然則是如來滅度始出千年。去聖尚邇深可慶歡。願共勵誠同宣遺法。觀世音懺悔除罪呪經一卷妙法蓮華經提婆達多品第十二右二經合二卷。武帝世。外國三藏法師達摩摩提。齊言法意。永明年為沙門法獻。時為僧正。獻於揚州瓦官寺譯出。獻初以宋元徽三年遊歷西域。於于闐國得此經梵本來并佛牙。經譯流行相傳至今。佛牙到梁普通三年正月。忽有數人並執仗。初夜扣門稱臨川殿下奴叛。有人告云。在佛牙閣上。請開閣檢視寺內。即隨語開閣。主師至佛牙坐前開函取牙作三札。以錦手巾盛牙。遶山東而去。至今竟不測所在。百句譬喻集經十卷十二因緣經一卷須達長者經一卷右三經合一十二卷。武帝世。天竺三藏法師求那毘地。齊言德進。永明年於揚州毘耶離寺譯出。灰河經一卷毘跋律一卷右二部合二卷。武帝世。揚州沙門釋法度出。見寶唱錄載。佛法有六義第一應知經一卷六通無礙六根淨業義門經一卷右二部合二卷。武帝世。沙門法願抄集眾經依義撰出。雖弘經旨異於偽造。既標名號則別成卷部。世皆共列用為疑經。故復載傳。後葉識源幸同鑒勗。佛所制名數經五卷眾經目錄二卷右二部合七卷。武帝世。釋王宗抄集眾經依事類撰。有似數林。首題經名編預於錄。懼亂名實故復委論。既非正經世所疑惑。又撰大小乘目錄。並見三藏記。未曾有因緣經二卷摩訶摩耶經二卷右二部合四卷。群錄直云。齊世沙門釋曇景出。既不顯年未詳何帝。益意經二卷右一部二卷。齊世沙門釋法尼出。既不顯年未詳何帝。彌勒成佛經一卷右一部一卷。先是長安釋道標譯。是第三出。小異護什本。齊世江州沙門道政。更復刪改標所定者。首尾亦名成佛。又云下生。而其經首有大智舍利弗者是。既不顯年未詳何帝。九傷經一卷安墓呪經一卷菩提福藏法化三昧經一卷七佛各說偈一卷深自知身偈一卷右五部合五卷。齊世沙門釋道備出。備後改名歡。雖見眾錄。然並注入疑經。遺教子注經一卷抄妙法蓮華經五十九卷抄阿毘曇毘婆沙五十九卷抄百喻經三十八卷抄維摩詰經二十六卷抄華嚴經一十三卷抄地持經一十二卷抄菩薩決定要行經十卷抄成實論八卷抄勝鬘經七卷抄阿差末經四卷抄摩訶摩耶經三卷抄胎經三卷抄方便報恩經二卷抄鴦掘魔羅經二卷抄律頭陀事經二卷三寶記十卷右子注及抄經合一十七部凡二百五十九卷。並齊司徒竟陵文宣王蕭子良。愛好博尋躬自緝撰。備忘擬歷不謂傳行。後代學人相踵抄讀。世人參雜惑亂正文。故舉本綱庶知由委。其外猶有二十餘經。並是單卷文繁不復備錄。但上題抄字者悉是其流。類例細尋始末自別。見三藏記及寶唱錄。戒果莊嚴經一卷右一部一卷。武帝世永明五年。常侍庾頡採經意撰。律例七卷右一部七卷。武帝世。永明七年。沙門釋超度依律撰出。腹中女聽經一卷右一部一卷。永明元年中。沙門釋法化誦出。古見錄。眾錄相承並云誦出。未詳誦意。依而列之。以有先譯故免疑失。勝鬘子注經三卷右一部三卷。揚州靈根寺沙門釋法瑗述注解。遺教子注經一卷右一部一卷。山陰法華山沙門釋惠基述注解。齊僧史十卷右一部合十卷。司徒竟陵文宣王府記室王巾撰。梁淨土經七卷妙莊嚴經四卷妙音師子吼經三卷益意經三卷阿那含經二卷寶頂經一卷正頂經一卷法華經一卷勝鬘經一卷藥草經一卷太子經一卷伽耶婆經一卷波羅㮈經一卷優婁頻經一卷般若得經一卷華嚴瓔珞經一卷出乘師子吼經一卷踰陀衛經一卷優曇經一卷維摩經一卷序七世經一卷右二十一經合三十五卷。太學博士江泌女。小而出家名僧法。年八九歲有時靜坐閉目誦出前經。揚州道俗咸稱神授。房驗經論斯理皎然。是宿習來非關神授。且據外典夫子有云。生而知者聖。學而知者次。此局談今生昧於過去爾。若不爾者何以得辯外內賢聖淺深過現乎。故高僧傳云。釋曇諦者。俗姓康氏。其先康居人。漢靈帝時移附中國。獻帝末亂移止吳興。諦父肜甞為冀州別駕。母黃氏晝眠。夢見一僧呼黃為母。寄一麈尾并鐵鏤書鎮。黃既眠覺見二物具存。私密異之。因而懷孕生諦。諦年五歲母以麈尾等示之。諦曰。秦王所餉。母曰。汝置何處。答曰。不憶。至年十歲出家。學不從師悟自天發。此即其事。後隨父之樊鄧。遇見關中僧䂮道人。忽然喚䂮曰。童子何以呼宿士名。諦曰。阿上本是諦沙彌。曾為眾僧採菜被野猪傷。不覺失聲。今可忘耶。然僧䂮經為弘覺法師弟子。為僧採菜被野猪所傷。䂮初不憶此。乃詣諦父。具說諦生本末。并示䂮書鎮麈尾等。䂮乃悟而泣曰。即䂮先師弘覺法師也。師經為姚萇講法華。貧道為都講。姚萇餉二物。今遂在此。追計弘覺捨命。正是寄物之日。復憶採菜之事。彌增悲悼。諦後覽內外遇物斯記。晚入吳虎丘山寺講禮易春秋各七遍。法華大品維摩各十五遍。又善屬文。有集六卷盛行世。年六十餘終。宋元嘉末年也。房曰。弘覺法師弟子僧䂮。師徒匠道名重二秦。什物三衣亦復何限唯書鎮麈尾保惜在懷。及移識託生。此之二物遂得同往神外質礙之像尚得相隨。況心內慮知之法而不憶念。所以鏡瑩轉明刃砥彌利。渧聚為海。塵積成山。世世習而踰增。生生學而益廣。近近初始之月。終至十五團圓。捨人還受人。即是次生事。憶而不忘其神功乎。閉目靜思。自是女人情弱暗誦相續。豈非前身時諷。而論神授。何及愚瞽昧智慧之道乎。薩婆若陀眷屬莊嚴經一卷右一經一卷。天監九年。郢州頭陀道人妙光。詣揚州治下弘普寺。方逢此經。聚徒誑惑。梁朝擯治。故指斥明以誡於後。教戒比丘。尼法一卷右一卷。武帝天監三年。揚州沙門釋僧盛。於鍾山靈根寺依律撰出。見寶昌錄。出三藏集記十六卷法苑集一十卷弘明集一十四卷世界記一十卷薩婆多師資傳五卷釋迦譜四卷大集等三經記一卷賢愚經記一卷集三藏因緣記一卷律分五部記一卷經來漢地四部記一卷律分十八部記一卷十誦律五百羅漢出三藏記一卷善見律毘婆沙記一卷右一十四部合六十七卷。揚州建初寺律師僧祐撰。祐自著序云。夫真諦玄凝法性虛寂。而開物導俗非言莫津。是以不二默詶會於義空之門。一音振辯。應乎群有之境。自我師能仁之出世也。鹿苑唱其初言。金河究其後說。契經以誘小學。方典以勸大心。妙輪區別十二惟部。法聚總要八萬其門。至善逝晦跡而應真結集。始則四含集經。中則五部分戒。大寶斯在含識資焉。然道由人弘。法待緣顯有道無人。雖文存而莫悟。有法無緣。雖並世而弗聞。聞法資乎時來。悟道藉於機至。機至然後理感。時來然後化通矣。昔周代覺興而靈津致隔。漢世像教而妙典方流。法待緣顯。信有徵矣。漢末安高宣譯轉明。魏初康會著述漸暢。道由人弘。於茲驗矣。自晉氏中興三藏彌廣。外域勝賓稠疊以總至。中原慧士煒曄而秀生。提什舉其宏綱。安遠振其奧領。渭濱務逍遙之集。廬嶽結般若之會。像法得人於斯為盛。原夫經出西域運流東方。提挈萬里翻轉梵漢。國音各殊故文有同異。前後重來故題有新舊。而後之學者鮮剋研覈。遂乃書寫繼踵。而不知經出之歲。誦說比肩而莫測傳法之人。授之受道亦已闕矣。夫一時聖集猶五事證經。況千載交譯寧可昧其人世哉。昔安法師以鴻才淵鑒。爰撰經錄。訂正聞見炳然區分。自茲以來妙典間出。皆是大乘寶海時競講習。而年代人名莫有詮貫。歲月逾邁本源將沒。後生疑惑奚所取明。祐以庸淺預憑法門。翹仰玄風誓弘末化。每至昏曉諷持秋夏講說。未甞不心馳菴園影躍靈鷲。於是牽課羸恙沿波討源。綴其所聞。名曰出三藏記集。一撰緣記。二詮名錄。三總經序。四述列傳。緣記撰則原始之本克明。名錄銓則年代之目不墜。經序總則勝集之時足徵。列傳述則伊人之風可見。並鑽析內經研鏡外籍。參以前識驗以舊聞。若人代有據則表為司南。聲傳未詳則文歸蓋闕。秉牘凝翰志存信史。三復九思事取實錄。有證者既標則無源者自顯。庶行潦無雜於醇乳。燕石不亂於楚玉矣。其法苑等並皆有序。著述指訂不復具抄焉。眾經要覽法偈二十一首一卷右一卷。武帝天監三年。沙門釋道歡撰。僧祐三藏集記。注以為疑。故依舊編。寶雲經七卷法界體性無分別經二卷文殊師利般若波羅蜜經二卷右三經合一十一卷。天監年初。扶南國沙門曼陀羅。梁言弱聲。大齎梵本經來貢獻。雖事翻譯未善梁言。其所出經文多隱質。共僧加婆羅於揚都譯。阿育王經十卷孔雀王陀羅尼經二卷文殊師利問經二卷度一切諸佛境界智嚴經一卷菩薩藏經一卷文殊師利所說般若波羅蜜經一卷舍利弗陀羅尼經一卷八吉祥經一卷。十法經一卷解脫道論十三卷阿育王傳五卷右一十一部合三十八卷。正觀寺扶南沙門僧伽婆羅。梁言僧養。亦云僧鎧。幼而頴悟十五出家。偏學阿毘曇心。具足以後廣尋律藏。聞齊國弘法。隨舶至都。住正觀寺。為求那跋陀弟子。復從跋陀研精方等博涉多通。乃解數國書語。值齊氏季末道教陵夷。婆羅潔靜身心外絕交故。大梁御㝢搜訪術能。以天監五年被勅徵召。於揚都壽光殿及正觀寺占雲館三處譯上件經。其本並是曼陀羅從扶南國齎來獻上。陀終沒後。羅專事翻譯。勅令沙門寶唱慧超僧智法雲及袁曇允等筆受。天子禮遇甚厚道俗改觀婆羅不畜私財。以其嚫施成立住寺。太尉臨川王問曰。法師菜食為當鮭食。答云。菜食病時則索。又問今日何如。答曰。四大之身何時不病。王大悅。即為設食。並寶唱錄及名僧傳載。優婁頻經一卷右一卷。唱錄直云。天監十五年木道賢獻上。更不辯由委。大乘頂王經一卷右一經一卷。武帝世大同年。優禪尼國王子月婆首那。梁言高空。辭齊入梁仍被留住。因譯此經。金光明經七卷彌勒下生經一卷仁王般若經一卷十七地論五卷大乘起信論一卷中論一卷如實論一卷十八部論一卷本有今無論一卷三世分別論一卷金光明疏十三卷仁王般若疏六卷起信論疏二卷中論疏二卷九識義記二卷轉法輪義記一卷右一十六部合四十六卷。武帝末世。至承聖年。西天竺優禪尼國三藏法師波羅末陀。梁言真諦。遠聞蕭主菩薩行化搜選名匠軌範聖賢。懷寶本邦來適斯土。所齎經論樹葉梵文凡二百四十夾。若具足翻應得二萬餘卷。多是震旦先所未傳。屬梁季崩離不果宣吐。遇緣所出略記如前。後之所翻。復顯陳錄載序。其事多在曹毘三藏傳文。眾經要抄一部并目錄八十八卷右一部八十八卷。天監七年十一月。帝以法海浩博淺識窺尋卒難該究。因勅莊嚴寺沙門釋僧旻等。於定林上寺緝撰此部到八年夏四月方了。見寶唱錄。華林佛殿眾經目錄四卷右一錄四卷。天監十四年。勅安樂寺沙門釋僧紹撰。紹略取祐三藏集記目錄。分為四色。餘增減之。見寶唱錄。經律異相一部。并目錄五十五卷名僧傳并序錄目三十一卷眾經飯供聖僧法五卷眾經目錄四卷眾經護國鬼神名錄三卷眾經諸佛名三卷眾經擁護國土諸龍王名錄三卷眾經懺悔滅罪方法三卷右八部合一百七卷。帝以國土調適住持無諸災障。上資三寶。中賴四天。下藉龍王眾神祐助。如是種種世間蒼生始獲安樂。雖具有文散在經論。急要究尋難得備覩。故天監中頻年降勅。令莊嚴寺沙門釋寶唱等總撰集錄以備要須。或建福攘災。或禮懺除障。或饗神鬼。或祭龍王。諸所祈求帝必親覽。指事祠禱訖多感靈。所以五十年間兆民荷賴緣斯力也。大般涅槃子注經七十二卷右一部七十二卷。天監年勅建元寺沙門釋法郎注。見寶唱錄。摩訶般若波羅蜜子注經五十卷右五十卷。武帝蕭衍年三十七即帝位。在位四十九年。年八十六。帝以庭蔭早傾常懷哀感。每歎曰。雖有四海之尊。無以得申罔極。故留心釋典。以八部般若是十方三世諸佛之母。能消除災障蕩滌煩勞。故採眾經窮述注解。又親講讀。冀藉茲勝福望得展。斯思慕頻奉代捨身。每捨身時地為之震。相繼齋講不斷法輪。於鍾山起愛敬寺。青谿起智度寺。臺內立至敬殿。景陽臺立七廟室。月中再過設淨饌。每至展拜及宗廟蒸甞。未曾不涕泗滂沱哀感。左右預從者莫不掩淚。普通八年造同泰寺成。樓閣殿臺房廊綺飾陵雲九級壯麗。魏永寧開大通門對同泰寺。因號大通。元年三月六日。駕每親臨幸寺禮懺。雖億兆務殷。而卷不輟手。披覽內外經論典墳。恒以夜達曙。自禮記古文周書左傳老莊諸子論語孝經。往哲未詳前儒所滯。悉皆訓釋。國學生數有限。兼又隔以貴賤。帝每欲招來後進。備斯善誘。故別置立五館博士以引寒俊。致孔釋二門欝然麻茂。前後有集百二十卷。著通史書苑等數千卷。年事雖尊自強不息。未明求衣坐以待旦。五更便出外殿。秉燭而省萬機。流恩獄市多所弘恕。其有應罪重憲不可矜原。改容久之。焚香念佛。然後下勅。悲愍黎元慈惻若是。察姦擿伐有若通神。自非享宴不聽音樂。後宮妃嬪並無羅綺。內殿小寢衣衾率素。布被莞席草屨葛巾。無餘服玩。天監中便血味備斷。日唯一食。食止菜蔬。蜀獻芋蒻噉覺美。曰與肉何異。勅復禁之。帝王能然。信不思議菩薩君也。般若經抄十二卷右天監十六年。勅靈根寺沙門釋慧令撰。見寶唱錄。高僧傳十四卷右一部一十四卷。武帝世會稽嘉祥寺沙門釋慧皎撰皎學通內外善講經律。著涅槃義十卷梵網戒等疏。並盛行世。為時所軌云。成實論類抄二十卷右天監年。優婆塞袁曇允撰。與齊文宣抄經相似。亦見唱錄。法寶集二百卷右一部二百卷。簡文帝蕭綱在儲宮日。躬覽內經指撝科域。令諸學士編寫結連。成此部卷。以類相從。有同華林遍略惰學者省有過半之功。義林八十卷右一部八十卷。普通年勅開善寺沙門釋智藏等二十大德撰。但諸經論有義例處悉錄相從。以類聚之。譬同世林無事不植。每大法會。帝必親覽。以觀講論。賓主往還。理致途趣。如指掌也。內典博要三十卷右一部三十卷。湘東王記室虞孝敬撰該羅經論所有要事。備皆收錄。頗同皇覽類苑之流。敬法出家召命入關。亦更有著述云。然此博要亦是內學群部之要逕也。周眾經要二十二卷一百二十法門一卷右二部二十三卷。魏丞相王宇文黑泰興隆釋典崇重大乘。雖攝萬機恒闡三寶。第內每大乘經撰菩薩藏眾經要及一百二十法門。始從佛性終至融門。而開講時即恒宣述。永為常則。以代先舊五時教迹。迄今流行山東江南。雖稱學海軌儀揩則更無是過。乃至香火梵音禮拜歎佛悉是。五明論合一卷右一卷。明帝世。波頭摩國三藏律師攘那跋陀羅。周言智賢。共闍那耶舍於長安舊城婆伽寺譯。耶舍崛多闍那崛多等傳語。沙門智僊筆受。婆羅門天文二十卷右二十卷。武帝世。摩勒國沙門達摩流支。周言法希。為大冡宰晉蕩公宇文護譯。定意天子所問經五卷大乘同性經四卷入如來智不思議經三卷寶積經三卷佛頂呪經并功能一卷大雲輪經請雨品第一百一卷右六經一十七卷。武帝世。摩伽陀國三藏禪師闍那耶舍。周言藏稱。共二弟子耶舍崛多闍那崛多等。為大冡宰晉蕩公宇文護。於長安舊城四天王寺譯。柱國平高公侯伏侯壽為總監檢校。金光明經更廣壽量大辯陀羅尼品五卷須跋陀羅因緣優波提舍經二卷十一面觀世音呪經并功能一卷右三經合八卷。武帝世。優婆國三藏法師耶舍崛多。周言稱藏。共小同學闍那崛多。為大冡宰宇文護譯。金色仙人問經二卷妙法蓮華經普門品重說偈一卷種種雜呪一卷佛語經一卷右四經合五卷。武帝世。北天竺揵達國三藏法師闍那崛多。周言志德。於益州為總管上柱國譙王宇文儉譯。沙門圓明筆受。釋老子化胡傳一卷十八條難道章一卷右二卷。新州願果寺沙門釋僧󱞏撰。󱞏以像代邪正相參。季俗澆情易為趍競。未辯真偽更遞譽毀。今以十八條難撿三科遣釋。則聖賢皎然凡俗見矣。其序略云。󱞏以老子與尹喜西渡化胡。出家老子為說經戒。尹喜作佛教化。又稱是鬼谷先生。撰南山四皓注。未善尋者莫不信從以為口實。異哉。此傳君子尚不可罔。況貶大聖乎。今誠尋此說非直。人世差錯假託名字。亦乃言不及義翻。辱老子意者。勝人君子不出此言。將是無識異道誇競佛法。假託鬼谷四皓之名。附尹喜傳。後作此異論用迷凡俗。傳而不習。夫子不許妄。作者凶老子所誡。此之巨患增長三塗。宜應糺正救其此失。然教有內外用生疑似。人有聖賢多迷本迹。今考校年月究尋人世。依內經外典。採群達誠言。區別真假。使一覽便。見散華論八卷右八卷。揚州栖玄寺沙門釋慧善撰。善工毘曇學以智度論。每引小乘以證成義。善故依文次第散釋。譬諸星月助朗太陽。猶如眾華繽紛而散。故名散華論也述之體貴言約而理豐。余頗悉諸。今覼縷者。正由斯𨅊。罕人諳練。是以角義慇懃逢文指掌。詳攬君子想鑒鄙心焉。善太清季上江陵承聖。末入關在長安舊城崇華寺住。周冡宰別供養敷演法勝。迄于壽終六十餘矣。至道論一卷淳德論一卷遣執論一卷不殺論一卷去是非論一卷修空論一卷影喻論一卷法界寶人銘一卷厭食想文一卷僧崖菩薩傳一卷韶法師傳一卷驗善知識傳一卷右一十二卷。武帝世。沙門釋忘名著。名俗姓宗諱闕。殆南陽人。為梁竟陵王友。曾不婚娶。梁敗出家改名上蜀。齊王入京請將謁。帝以元非沙門欲逼令反俗。并遣少保蜀郡公別書勸喻。報書云六不可。其後略云。沙門持戒心口相應。所列六條若有一誑。生則蒼天厭之靈神殛之。死則鐵鉗拔之融銅灌之。仰戴三光。行年六十。不欺暗室。況乃明世。且鄉國殄喪宗慼衰亡。貧道何人獨堪長久。誠得收迹山中攝心塵外。支養殘命敦修慧業。此本志也。寄骸精舍乞食王城。稱力行道隨緣化物。此次願也。如其不爾獨處丘壑。安能憒憒久住閻浮地乎。有集十卷。文多清素語恒勸善。存質去華見重於世。三寶集一十一卷右一部一十一卷。武帝世沙門釋淨藹。依諸經論撰出。弘贊大乘光揚像代。錄佛法僧事。故云三寶集。藹後厭身遂自捐命。其捨壽偈略云。一見身多過。二不能護法。三欲速見佛。早令身自在。得身自在已。在在諸趣中。隨有利益處。護法救眾生。又復業應盡。有為法皆然。三界皆無常。時來不自在。他殺及自死。終歸如是處。智者所不樂。應當如是思。眾緣既運湊。業盡於今日。凡三十餘偈。山壁樹葉血遍書已。然後捨命。二教論一卷右論一卷。武帝世。既崇道法欲齊三教。時俗紛然異端競作。始以天和四年三月十五日。召集德僧名儒道士文武百官二千餘人於大殿上。帝昇御筵。身自論義。欲齊三教。至二十日復集論義。四月十五日如前集議。到二十五日。司隷大夫甄鸞上笑道論。其例略云云。至五月十日。大集群臣評笑道論。以為不可。即於殿庭以火焚之。至九月沙門釋道安慨然遂纂斯二教論以光至理。時以上帝。帝不能屈。於即併毀。其論中云。春秋左傳曰。魯莊公七年歲次甲午四月辛卯夜。恒星不見星殞如雨。即周莊王十年也。莊王別傳曰。遂尋易筮之云。西域銅色人出世。所以夜明。非中夏之災也。案佛經如來四月八日入胎。二月八日生。亦二月八日成道。生及成佛皆放光明。而云出世。即成佛年也。周以十一月為正。春秋四月即夏之二月也。依天竺用正乃與夏同。杜預用晉曆算云。辛卯二月五日。安共董奉用魯曆算。即二月七日。用前周曆算即二月八日也。又依什法師年紀及石柱銘。並與春秋符同。如來周桓王四年歲次乙丑生。桓王二十二年歲在癸未出家。莊王十年歲在甲午成佛。襄王十五年歲在甲申滅度。至今天和四年一千二百五年矣。房謂易筮云。銅色人出世。此即是生。安以為成佛。恐少乖謬耳。大隋錄者。我皇帝受命四天護持三寶。承符五運宅此九州。故誕育之初神光耀室。君臨已後靈應競臻。所以天兆龜文水浮五色。地開泉醴山響萬年。雲慶露甘珠明石變。聾聞瞽視瘖語躄行。禽獸見非常之祥。草木呈難紀之瑞。豈唯七寶獨顯金輪。寧止四時偏和玉燭。是以金光明經正論品云。因集業故得生人中。王領國土。故稱人王。處在胎中諸天守護。或先守護然後入胎。三十三天各以己德分與是王。以天護故稱為天子。赤若之歲黃屋馭時。土制水行興廢毀之。佛日火乘木運啟年。號以開皇。可謂法炬滅而更明。否時還泰者也。其冬即有沙門智周等。齎西域梵經二百六十部。膺期而至。勅旨付司訪人令翻。二年仲春即便就譯。季夏詔曰。殷之五遷恐民盡死。是則以吉凶之士。制長短之命。謀新去故如農望秋。龍首之山川原秀麗。卉物滋阜宜建都邑。定鼎之基永固。無窮之業在茲。因即城曰大興城。殿曰大興殿。門曰大興門。縣曰大興縣。園曰大興園。寺曰大興善寺。三寶慈化自是大興。萬國仁風緣斯重闡。伽藍欝跱兼綺錯於城隍。幡蓋騰飛更莊嚴於國界。法堂佛殿既等天宮。震旦神州還同淨土。沙門濟濟。習六度以熏心。信士詵詵。修十善以為行。四海以之靜浪。九服所以息塵。故地德既其顯丕。天休自然暢朗。白鹿已見麒麟將降不遙。蒼烏既翔。鳳凰來儀非遠。於是鼓腹黃齒。爭買祇陀之園。擊壤青衿。競聚育王之土。浮圖於焉間發。寶剎閦爾星羅。見即僧尼將二十萬。支提寺宇向出四千。凡諸譯經婆羅門道俗并見緝綴。此方緇儒十有九人。所翻新文及維舊本論傳法戒合七十五部四百六十二卷結為皇隋大興錄目。流之遐代永作楷模。同軌光揚長存不朽。冀將來哲乘此踵修。庶述三寶之神功。遍娑婆而敷演。弘千佛之教法。歷賢劫而無窮。大隋洋川郡守曇法智一部沙門毘尼多流支二部沙門那連提耶舍八部沙門釋僧就一部沙門闍那崛多三十一部沙門釋法上三部沙門釋靈󱚉八部沙門釋信行二部沙門釋法經一部沙門釋寶貴一部沙門釋僧粲一部沙門釋僧琨一部沙門釋彥琮六部沙門釋慧影四部廣州司馬郭誼一部儒林郎侯君素一部晉王府祭酒徐同卿一部翻經學士劉馮一部勅有司撰一部大隋業報差別經一卷右一部一卷。元魏世婆羅門優婆塞瞿曇般若流支長子達摩般若。隋言法智。門世已來相傳翻譯。高齊之季為昭玄都。齊國既平佛法同毀。智因僧職轉作俗官。冊授洋州。洋川郡守大隋受禪。梵牒即來。顯佛日之重興。彰國化之冥應。降勅召智還使譯經。即於大興善寺翻出。智既妙善隋梵二言。執本自翻無勞傳譯。大興善寺沙門成都釋智鉉筆受。文辭詮序義理。日嚴寺沙門趙郡釋彥琮製序。象頭精舍經一卷大乘方廣總持經一卷右二部二卷。北天竺烏場國三藏法師毘尼多流支。隋言滅喜。既聞我皇興復三寶。故能不遠五百由延。振錫巡方來觀盛化至止。便召入令翻經。即於大興善寺譯出。給事李道寶般若流支次子曇皮二人傳譯。大興善寺沙門長安釋法纂筆受為隋言。并整比文義。沙門彥琮並皆製序。大方等日藏經十五卷力莊嚴三昧經三卷大莊嚴法門經二卷德護長者經二卷蓮華面經二卷大雲輪請雨經二卷牢固女經一卷百佛名經一卷右八部二十八卷。北天竺烏場國三藏法師高齊昭玄統那連提耶舍。隋言尊稱譯。舍少出家。五天遊四。大小諸國經六十餘。但是釋迦勝跡處所無不必踐。既窮南海還反北天。復之茹茹。逢彼。國破。因入鄴都。正值文宣。時始四十。舍之骨梗頗異奇倫。緣是文宣偏所待遇籍甚。既著理此統焉。時亦出經。備齊世錄。齊被周滅仍憩漳濱。開皇元年新經至止。勅便追召。二年七月傳送到京。見勞慇懃。即勒安處大興善寺。給以上供為法重人。其年季冬就手翻譯。沙門僧璨明芬給事李道寶學士曇皮等。僧俗四人。更遞度語。京城大德昭玄統沙門曇延昭玄都大興善寺主沙門靈藏等。二十餘德。監掌始末。至五年十月勘校訖了。舍九十餘矣。至九年而卒。有別傳。所譯之經並沙門彥琮製序。新合大集經六十卷右一部六十卷。招提寺沙門釋僧就。開皇六年新合。就少出家專寶坊學。依如梵本此大集經凡十萬偈。若具足翻可三百卷。見今譯經崛多三藏口每說云。于闐東南二千餘里。有遮拘迦國。彼王純信敬重大乘。諸國名僧入其境者並皆試練。若小乘學即遣不留。摩訶衍人請停供養。王宮自有摩訶般若大集華嚴三部大經。並十萬偈。王躬受持親執鍵鑰。轉讀則開香花供養。又道場內種種莊嚴。眾寶備具。兼懸諸雜花時非時果。誘諸小王令入禮拜。彼土又稱。此國東南二十餘里。有山甚嶮。其內安置大集華嚴方等寶積楞伽方廣舍利弗陀羅尼華聚陀羅尼都薩羅藏摩訶般若八部般若大雲經等。凡十二部皆十萬偈。國法相傳防護守視。兼云有三滅定羅漢。在彼山窟寂禪冥衛。半月一月或有僧往山為羅漢淨髮。信哉神力固當實焉。鬚髮剃還生入滅定不動。難思議福地獲此寶任持。所冀今來明王睿主。種賢紹聖。弘法化君。寫以傳流。所統之內聞善尚傳。故因敘載。然去聖將遠凡識漸惛。不能總持隨分撮寫。致來梵本部夾弗全。略至略翻廣來廣譯。緣是前哲支曇所翻及羅什出。或二十七。或復三十。或三十一卷軸匪定。就既宣揚每恒嗟歎。及覩耶舍。高齊之世出月藏經一十二卷。至今開皇復屬耶舍譯日藏經一十五卷。既並大集廣本舊品。內誠欣躍。即依合之成六十軸。就雖附入未善精。比有大興善寺沙門洪慶者。識度淵明。奉為皇后檢校抄寫。眾經兩藏遂更正就。所合名題甚為整頓。又今見翻。其間尚有是大集分。略撮都訖應滿百卷。於本梵文三分將一。且夫土石末為細塵。無自持之力。及其結為坤阜。有生載之功。況條離林希盛榮。流捨源求廣潤。而可得乎。我皇帝之挺生。應天時順地理。九州離隔出三百年。十萬偈分將踰千祀。散經還聚。聚光大集之文。別壤遂通。通顯大興之國。非夫位握金輪化弘方等。先皇前帝弘化闡法。其孰並斯焉。佛本行集經六十卷法炬陀羅尼經二十卷威德陀羅尼經二十卷諸佛護念經十卷五千五百佛名經八卷賢護菩薩經六卷賢善住天子所問經四卷觀察諸法行經四卷四童子經三卷諸法本無經三卷虛空孕菩薩經二卷月上女經三卷善思童子經二卷移識經二卷譬喻王經二卷發覺淨心經二卷一向出生菩薩經一卷大威燈仙人問疑經一卷文殊尸利行經一卷八佛名號經一卷希有校量功德經一卷善恭敬師經一卷如來方便善巧呪經一卷不空羂索觀世音心呪一卷十二佛名神呪除障滅罪經一卷金剛場陀羅尼經一卷諸法最上王經一卷入法界經一卷商主天子問經一卷出生菩薩經一卷金光明經囑累品銀主品合一卷右三十一部合一百六十五卷。北天竺揵達國三藏法師闍那崛多。隋言至德譯。又云佛德。周明帝世武成年初。共同學耶舍崛多。隨厥師主摩伽陀國三藏禪師闍那耶舍。齎經入國。師徒同學悉習方言。二十餘年。崛多最善。同世在京及往蜀地。隨處並皆宣譯新經。或接先闕。文義咸允。時遭魔難世迫王威。建德三年逢毀二教。夏之七眾俱俗一衣。崛多師徒亦被誘逼。既無結契捐命遊方。弗憚苦辛弘化為務。值法陵滅遂爽本心。辭是梵人不從華服。秉固志節乞求反邦。國家依聽以禮放遣。我脂那者實是閻浮之陸海也。為諸遐裔殊服異形咸所奔湊。其非樂土。寧感致斯。慕化而來來者容納。思鄉欲去去者弗違。還向北天路逕突厥。遇值中面他鉢可汗。慇重請留因往復。曰周有成壞勞師去還。此無廢興幸安意住。資給供養當使稱心。遂爾併停十有餘載。師及同學悉彼先殂。唯多獨在時屬相州沙門寶暹齊武平六年相繼西遊。往還七載。凡得梵經二百六十部。迴到突厥聞周滅齊併毀佛法。退則不可進無所歸。遷延彼間遂逢志德。如渴值飲若暗遇明。仍共尋閱所得新經。請翻名題勘舊錄目。頗覺巧便有殊前人。暹等內誠各私慶幸。獲寶遇匠得不虛行。同誓焚香共契宣譯。大隋受禪佛法即興。暹等齎經先來應運。開皇元年季冬屆止。勅旨付司訪人令翻。崛多四年方果入國。處之興善將事弘宣。五年勅旨即令崛多。共婆羅門沙門若那竭多開府高恭恭息都督天奴和仁又婆羅門毘舍達等道俗六人。令於內史內省翻梵古書及乾文等。於時廣濟寺唯獨耶舍一人譯經。至七年別勅崛多使兼翻經。兩頭來往。到十二年。翻書訖了合得二百餘卷。進畢。爾時耶舍先已歿亡。仍勅崛多專主翻譯。移法席就大興善寺。更召婆羅門沙門達摩笈多并遣高天奴高和仁兄弟等同翻。又僧置十大德沙門僧休法粲法經慧藏洪遵慧遠法纂僧暉明穆曇遷等。監掌始末詮定旨歸。其十四部本行集經七十六卷。並是餘處。十一年前崛多自翻。沙門彥琮制序皆是。其十七部法炬經等八十九卷。十二年來在大興善寺禪堂內出。沙門笈多高天奴兄弟等助。沙門明穆沙門彥琮。重對梵本。再更覆勘。整理文義。其外尚有九十餘部。見在續翻訖隨附錄。仰惟如來金口一唱異類各蒙悟解。譬若日月耀天。迦葉阿難親承梵音結集布乎皮牒。猶如炬燭朗夜。後漢迄今國俗殊別。宣譯著在文言。狀似熒燈照室。所冀石火之繼太陽以影傳光。津液法流霑潤含識。庶無斷絕。考論真偽本末。豈得同年而比校哉。增壹數四十卷佛性論二卷眾經錄一卷右三部合四十三卷。相州前定國寺沙門釋法上撰。上戒山崇峻慧海幽深。德可󰮖人威能肅物。故魏齊世歷為統都。所部僧尼咸二百萬。而上網紀將四十年。當文宣時盛弘釋典。上總擔荷並得緝諧。內外闡揚黑白咸允。非斯柱石孰此棟樑。景行既彰逸響遐被。致句麗國大丞相王高德。乃深懷正信崇重大乘。欲以釋風被之海曲。然莫測法教始末緣由。自西徂東年世帝代。故從彼國件錄事條。遣僧義淵乘帆向鄴啟發未聞。事條略云。釋迦文佛入涅槃來。至今幾年。又在天竺經歷幾年方到漢地。初到何帝年號是何。又齊陳國佛法誰先。從爾至今歷幾年帝。請乞具註。其十地智度地持金剛般若等諸論。本誰述作。著論緣起靈瑞所由。有傳記不。謹錄諮審請垂釋疑。上答佛以姬周昭王二十四年甲寅歲生。十九出家三十成道。當穆王二十四年癸未之歲。穆王聞西方有化人出。便即西入至竟不還。以此為驗。四十九年在世。滅度已來至今齊世武平七年丙申。凡一千四百六十五年。後漢明帝永平十年。經法初來。魏晉相傳至今。孫權赤烏年。康僧會適吳方弘教法。地持是阿僧佉比丘從彌勒菩薩受得。其本至晉安帝隆安年。曇摩讖於姑臧為河西王沮渠蒙遜譯。摩訶衍論是龍樹菩薩造。晉隆安年鳩摩什波至長安為姚興譯。十地論金剛般若論。並是僧佉弟婆藪槃豆造。至後魏宣武帝時。三藏法師菩提留支始翻。上答指訂由緣甚廣。今略舉要以示異同。而上所服素納袈裟一鉢三衣外更無積聚。諸受請供感世利財。起一山寺名為合水。山之極頂造兜率堂。常願往生覲覩彌勒。四事供養百五十僧。齊破法湮山寺弗毀。上私隱俗習業如常。常願殘年見三寶復。更一頂禮慈氏如來。業行既專精誠感徹。心如注水。遂屬開皇至尊龍飛佛日還照。上果情願病服袈裟。弟子杠輿昇山寺頂。合掌三禮彌勒世尊。右遶三周訖還山下。奄然而卒。九十餘矣。安民論一十二卷陶神論一十卷因果論二卷聖跡記二卷塔寺記一卷經法東流記一卷十德記一卷僧尼制一卷右八部合三十卷。相州大慈寺沙門釋靈裕撰。裕即道憑法師之弟子也。軌師德量善守律儀。慧解鉤深見聞弘博。兼內外學為道俗師。性愛傳燈情好著述。可謂篤識高行沙門。觀裕安民陶神因果。意在宣通無上法寶。而法大寶重光顯實難。末代住持由乎釋種。像運建立寄在帝王。所以驥尾之蠅能馳千里。修松之葛遂竦萬尋。附託勝緣方申奇志。且夫京者大也。師者眾也。大眾所聚故曰京師。況今九壤會同六合齊統。主上方欲垂拱巖廊。無為而治。既為天下之用。還須天下之才。故召釋弘僧徵儒化俗。委政於士求巧於工。女織男耕各專其務。四民之業也。有司具存無所復厝。其戒律禪思講說經論。轉讀法事五眾之匠焉。典章未備故復廣搜。開皇十年降勅所部。追裕入京至見闕庭。勞問慇重。方應攀龍鱗以布法雲。使蒼生蒙潤。附鳳翼以揚慧吹。令黔首獲涼。到未幾何。頻辭請退。乃云。不習水土屢覺病增。十一年春放還歸鄴。房曰。夫能忘我乃能濟時。今顧戀身形忘大利益。六親聚落尚未能捐。三界處居理難出也。對根起行雜錄三十二卷。三階位別集錄三卷。右二部合三十五卷。真寂寺沙門釋信行撰。行魏州人。少而落采博綜群經。蘊獨見之明。顯高蹈之跡。與先舊德解行弗同。不令聲聞兼菩薩行。捨二百五十戒。居大僧下在沙彌上。門徒悉行方等。結淨頭陀乞食。日止一飡在道路行。無問男女率皆禮拜。欲似法華常不輕行。夫涅槃一理趣有萬途。譬若帝京八方奔湊。涅槃亦爾。十方皆歸。但路有艱夷。或迂或直。意迷其逕解翻成惑。心醒其途惑即為解。所以經言。眾生未成佛。以菩提為煩惱。眾生若成佛。以煩惱為菩提。信行此途。亦是萬衢之一術也。但人愛同惡異。緣是時復致譏。此錄並引經論正文。而其外題無定准的。雖曰對根起行幽隱。指體標牓於事少潛。來哲儻詳幸知有據。眾經錄目七卷右一部七卷。開皇十四年。大興善寺沙門釋法經等二十大德奉勅撰。揚化寺沙門明穆。區域條分指蹤綋絡。日嚴寺沙門彥琮。覼縷緝維考校同異。故表略云。總計眾經合有二千五十七部五千三百一十二卷。凡為七軸。別錄六卷。總錄一卷。但法經等既未盡見。三國經本校驗同異。今唯且據十餘家錄。刪簡可否總標綱紀。位為九錄。區分品類。有四十二分九初六錄三十六分。略示經律三藏大小之殊。粗顯傳譯是非真偽之別。後之三錄集傳記注。前三分者並是西域聖賢所撰。以非三藏正經故為別錄。後之三分並是此方名德所修。雖不類西域所製。莫非毘贊正經發明宗教。光輝前緒開進後學。故兼載焉。新合金光明經八卷右一部八卷。大興善寺沙門釋寶貴。開皇十七年合。貴即周世道安神足。翫閱群典見昔晉世沙門支敏度合兩支兩。竺一百五家首楞嚴五本。為一部作八卷。又合一支兩竺三家維摩三本。為一部作五卷。今沙門僧就又合二讖羅什耶舍四家大集四本。為一部作六十卷。諸此合經文義宛具。斯既先哲遺蹤。貴遂依承以為規矩。而金光明見有三本。初曇無讖譯四卷。其次崛多譯為五卷。又真諦譯復為七卷。其序果云。曇無讖法師稱金光明經。篇品闕漏。每尋文揣義。謂此說有徵。而讎校無指永懷寤寐。梁武皇帝愍三趣之輪迴。悼四生之漂沒。汎寶舟以救溺。秉慧炬以照迷。大同年中勅遣直後張記等送扶南獻使反國。仍請名僧及大乘諸論雜華經等。彼國乃屈西天竺優禪尼國三藏法師波羅末陀。梁言真諦。并齎經論恭膺帝旨。法師遊歷諸國故在扶南。風神爽悟悠然自遠。群藏淵部罔不研究。太清元年始至京邑引見殿內。武皇躬申頂禮於寶雲供養。欲翻經論寇羯憑陵。大法斯舛國難夷謐。沙門僧隱始得諮稟。法師譯經經目果闕。三身分別業障滅陀羅尼最淨地依空滿願等四品全別成為七卷。今新來經二百六十部內。其間復有銀主陀羅尼品及囑累品。更請崛多三藏出。沙門彥琮重覆校勘。故貴今分為八卷。品部究足始自乎斯。文號經王義稱深妙。願言幽顯頂戴護持。十種大乘論一卷右一部一卷。大興善寺沙門釋僧粲撰。粲俗姓孫氏。陳留人。少出家尚遊學。江河南北靡所不經。關隴西東觸處皆履。涉歷三國備齊陳周。諸有法筵無不必踐。工難問善博尋。今為二十五眾第一摩訶衍匠。故著斯論光贊大乘。十種者一無障礙。二者平等。三逆四順。五接六挫。七迷八夢。九相即十中道。並引經論成文。證據甚有軌轍。亦初學者巧方便門也。論場一部三十一卷右一部合三十一卷。大興善寺沙門成都釋僧琨集。琨即周世釋忘名之弟子。俗緣鄭氏。性沈審善音聲。今為二十五眾教讀經法主。搜括群經卷部連比。准諸雜論篇軸參差。引經說云。欲知智者意廣讀諸異論。緣是採摭先聖後賢所撰諸論。集為一部稱曰論場。譬世園場則五果百穀。戲場則歌舞音聲。戰場則矛甲兵仗。道場則旛華寶蓋種種莊嚴。今此論場。譬同於彼無事不有。披袟一閱覽覩百家。自利利人物我同益也。達摩笈多傳四卷通極論一卷辯教論一卷通學論一卷善財童子諸知識錄一卷新譯經序合一卷右六部合九卷。日嚴寺沙門釋彥琮撰。琮俗緣李氏。趙郡柏仁人也。世號衣冠門稱甲族。少而通敏才藻內融。識洞幽微情同水鏡。遇物便曉事無再詳。其論傳辭並皆精洽通極者。破世諸儒不信因果。執於教跡好生異端。此論所宗佛理為極。辯教者。此明釋典。宣真孔教弘俗論老子教不異俗儒靈寶等經則非儒攝。通學者勸誘世人遍師孔釋。令知外內備識俗真。善知識者是大因緣。登聖超凡。不因知識無由達到。此勸於人廣結知識若善財焉。述釋道安智度論解二十四卷傷學論一卷存廢論一卷厭修論一卷右四部合二十七卷。舍衛寺沙門釋慧影撰。影俗緣江氏。巴西人周世智度論師釋道安義解之神趾。傳燈注水繼踵法輪。述而不作弘潛形寺宇汎志慧流。跡罕人間情多物外。文鋒出口理窟入神。觀夫論興厥意可覩。傷學論者為除謗法之愆存廢。為防姦求之意厭修。令人改過服道者也。占察經二卷右一部二卷。檢群錄無目。而經首題云。菩提登在外國譯。似近代出妄注。今諸藏內並寫流傳。而廣州有一僧行塔懺法。以皮作二枚帖子。一書善字一書惡字。令人擲之。得善者好。得惡者不好。又行自撲法以為滅罪。而男女合雜。青州亦有一居士。同行此法。開皇十三年。有人告廣州官司云。其是妖。官司推問。其人引證云。塔懺法依占察經。自撲法依諸經中五體投地如太山崩。廣州司馬郭誼來京向岐州具狀奏聞。勅不信占察經道理。令內史侍郎李元操共郭誼就寶昌寺問諸大德法經等。報云。占察經目錄無名及譯處。塔懺法與眾經復異。不可依行。勅云。諸如此者不須流行。後有婆羅門來云。天竺見有經。精異傳十卷右一部十卷。相州秀才儒林郎侯君素奉勅撰。通命論兩卷右一部二卷。晉王府祭酒徐同卿撰。同卿以為儒教亦有三世因果之義。但以文言隱密理致幽微。先賢由來。未所辯立。卿今備引經史正文。會通運命歸於因果。意欲發顯儒教旨宗助佛宣揚。導達群品咸奔一趣。斯蓋博識能洞此玄云。外內傍通比校數法一卷右一部一卷。翻經學士涇陽劉憑撰。憑內外學數術偏工。每以前代翻經算數比校術法頗有不同。故為斯演。其序略云。世之道藝有淺有深。人之稟學有疎有密。故尋算之用也則兼該大衍。其不思也則致惑三隅。然華夏數法自有三等之差。天竺所陳何無異端之例。然先譯經並以大千稱為百億。言一由旬為四十里。依諸算計悉不相合。竊疑翻傳之日彼此異音。指麾之際於斯取失。故錄眾經算數之法。與華夏相參。十十變之傍通對衍。庶擬翻譯之次執而辯惑。既參經語故此錄云。眾經法式十卷右一部十卷。開皇十五年勅有司撰。斯蓋帝王無方俯降。開導郡品匪隔釋儒。隋梵通其一文。華夷會其殊俗。雖曰沙門服非夏服。人是華人。而大聖慈悲逆觀遐代。垂教禁止助國防民。民不自治天授神主。主思政化拯濟蒼生。遠離金言深懷顧託。所以大集經日藏分護法品。佛告頻婆娑羅王。大王。汝等諸王於今現在及未來世乃至法住。於是時中一切佛法囑付汝等。一切諸王應好擁護。若擁護者即是三世一切諸佛之大檀越。能持三世諸佛正法。是人命終生於他方淨佛國土。若擁護者能令三寶久住不滅。若不擁護我法即滅。若法在世能令人天充滿惡道減少。所以世界成壞要因諸佛。聖法興毀必在帝王。故釋論云。眾生果報由菩薩有。勝天王經云。若佛如來不出世。一切眾生受大苦。無復善道唯惡趣。但聞三塗苦惱聲。將知世間值好國王。恒聞佛法是不思議。又德護長者經如來記云。月光童子於當來世佛法末時。於閻浮提脂那國內作大國王名為大行。彼王能令脂那國內一切眾生住於佛法種諸善根。震旦脂那。蓋梵楚夏耳。此稱末者。正法既滅去佛漸遙。通言末法。計佛滅來至今已已始一千一百九十五年。依佛本行。正法五百像法千年。今當像末。依善見律。正像住世各一千年。今則當像初。既俱經律延促逐緣乃可承初。豈應據末。昔魏太武毀廢之辰。止及數州弗湮經像。近遭建德周武滅時。融佛焚經驅僧破塔聖教靈跡削地靡遺。寶剎伽藍皆為俗宅。沙門釋種悉作白衣。凡經十年不識三寶。當此毀時即是法末。所以人鬼哀傷天神悲慘。慧日既隱蒼生晝昏。天啟我皇乘時來馭。君臨億兆化被萬邦。庶政咸新典章斯革。輕刑薄賦減役省徭。二十進丁兩床輸匹。含齒戴髮俱喜泰平。既清廓兩儀。即興復三寶。開皇元年二月。京及諸州城居聚落。並皆創訖。至閏三月。詔曰。門下法無內外萬善同歸。教有淺深殊途共致。朕伏膺道化念好清靜其五嶽之下宜各置僧寺一所。至七月。又詔曰。門下風樹弗靜隙影如流。空切欲報之心。徒有終身之慕。伏惟太祖武元皇帝。窮神盡性。感穹昊之靈。膺籙合圖。開炎德之紀。魏氏將謝躬事經綸。周室勃興同心匡贊。間開二代造我帝基積德累功福流後嗣。俾朕虛薄君臨區有。追仰神猷事冥真寂。降生下土權變不常。用輪王之兵。申至仁之意。百戰百勝為行十善。故以干戈之器。已類香華。玄黃之野。久同淨國。思欲崇樹寶剎經始伽藍。增長福因微副幽旨。昔夏因治水尚且銘山。周曰巡遊有因勒石。帝王紀事由來尚矣。其襄陽隋郡江陵晉陽。並宜立寺一所建碑頌德。庶使莊嚴寶坊。比虛空而不壞。導揚茂實。同天地而長久。所以每年至國忌日。廢務設齋造像行道。八關懺悔奉資神靈。至八月。又詔曰。門下昔歲周道既衰群兇鼎沸。鄴城之地寔為禍始。或驅逼良善。或同惡相濟。興言震悼日久逾深。永念群生蹈兵刃之苦。有懷至道興度脫之業。物我同觀愚智俱愍。思建福田神功祐助。庶望死事之臣。菩提增長。悖逆之侶。從暗入明。並究苦空咸拔生死。鯨鯢之觀。化為微妙之臺。龍蛇之野。永作頗梨之鏡。無邊有性盡入法門。可於相州戰地建伽藍一所立碑紀事。又民犯法處盡之人率為營齋。房曰。夫有國有征肇自上古。未見戰場之所起立僧坊。死事之臣追為建福。決一人罪十奏乃行。其非大士應生金輪託降。祐含識於死傷之際。安庶類於擾攘之間。孰能若是。所以為善相繼天下普頒。猶恐黎民懲惡未改將漸風化。開皇三年降勅旨云。好生惡殺王政之本。佛道垂教善業可憑。稟氣含靈唯命為重。宜勸勵天下同心救護。其京城及諸州官立寺之所。每年正月五月九月。恒起八日至十五日。當寺行道。其行道之日遠近民庶。凡是有生之類。悉不得殺。至四年又勅旨。周武之時悉滅佛法。凡諸形像悉遣除之。號令一行多皆毀壞。其金銅等或時為官物。如有見存。並可付隨近寺觀安置。不得轉有損傷。於時木石之像。皆將別用。有司亦存意知則移安。公寺私家遣迎供養。所以興心厝意皆崇福基。布令吐言必懷善誘。至十一年。又詔曰。門下如來設教義存平等。菩薩用心本無差別。故能津梁庶品濟渡群生。朕位在人王紹隆三寶。永言至理弘闡大乘。諸法豁然體無彼我。況於福業乃有公私。自今已後凡是營建功德。普天之內混同施造。隨其意願勿生分別。庶一切法門同歸不二。十方世界俱至菩提。而日就月將營新稍廣。但憶先惟往修舊未周。復代含識重懺悔云。開皇十三年十二月八日。隋皇帝佛弟子姓名。敬白十方盡虛空遍法界一切諸佛一切諸法一切諸大賢聖僧。仰惟如來慈悲弘道垂教。救拔塵境濟渡含生。斷邪惡之源。開仁善之路。自朝及野咸所依憑。屬周代亂常侮蔑聖跡。塔宇毀廢經像淪亡。無隔華夷掃地悉盡。致使愚者無以導惛迷。智者無以尋靈聖。弟子往藉三寶因緣。今膺千年昌運。作民父母思拯黎元。重顯尊容再崇神化。頹基毀跡更事莊嚴。廢像遺經悉令雕撰。雖誠心懇到猶恐未周。故重勤求令得顯出。而沈頓積年污毀非處。如此之事事由弟子。今於三寶前至心發露懺悔。周室除滅之時。自上及下。或因公禁或起私情。毀像殘經慢僧破寺。如此之人罪實深重。今於三寶前悉為發露懺悔。敬施一切毀廢經像絹十二萬匹。皇后又敬施絹十二萬匹。王公已下爰至黔黎。又人敬施錢百萬。願一切諸佛一切諸法一切諸大賢聖僧。為作證明。受弟子懺悔。于時臺宮主將省府官僚諸寺僧尼縣州佐史并京城宿老等並相勸率。再日設齋奉慶經像。日十萬人。寺別勅使。香湯浴像。至十五年。以諸僧尼時有過失。內律佛制不許俗看。遂勅有司依大小乘眾經正文諸有禁約沙門語處。悉令錄出。並各事別。題本經名。為此十卷獎導出家。斯實大行菩薩國王。降意慇懃受佛遺囑。憐愍黎庶恐溺三塗。慈普既弘化流無外致。今年五月群鹿來馴仁壽宮門。既奉明詔躍還山藪。百官表賀。至六月詔曰。朕比臨朝聽政。乃有群鹿來遊。馴擾宮門前後非一。逼近人眾安然不驚。但往經罹亂年世久遠。聖人之法敗絕不行。習俗生常專事殺害。朕自受靈命撫臨天下。遵行聖教務存愛育。由王公等用心助朕宣揚聖法。所以山野之鹿今遂來馴。官人等但以至誠化導民俗自可。編戶之人皆為君子。宜存心仁善副此休祥。房曰。夫宮門守衛兵仗肅嚴。行人遠觀猶懷畏懼。而山鹿野獸近狎弗驚者。良有以也。何但化沾行葦澤及昆虫而已哉。夫麞鹿生虫見樹影動尚竪耳驚。況視槊仗乃入不怖。故膺聖化將欲表明。先致野虫心安隱耳。大智論云。人無殺心眾生依附。涅槃經云。時有獵師追逐一鴿。是鴿惶怖至舍利弗影。猶故戰慄。至如來影身心安隱恐怖即除。此則仁壽宮門。譬同佛影。大品經云。佛說般若。盲者得視。聾者能聽。瘂者能言。此則巡歷太山。譬同般若。勝天王經云。轉輪聖王出世則七寶常見。藍田之山舊稱產玉。近代曠絕書史弗聞。開皇已來出玉非一。又太府寺是國寶淵。碇二十餘自變為玉。仁壽山所國之神靈。其山磵石復變為玉。地不愛寶。此則同於輪王相也。而晏子云。橘生江北化為枳。今大興長安率栽橘樹。況由來無華草藥木。人難名記今並自形。諸此靈休章表備有。具左右史言事備刊。謹略要祥以明福應。庶奉法式釋種。感君王慈育化焉。大乘錄者。菩薩藏也。教而明佛。則成道已來無量無邊阿僧祇劫。不生不滅常住凝然。量等虛空形同實際。略而談法。則是方等十二部經。八萬四千微妙奧典。甚深祕密種種法門。位而論人。則有十地及三十心。備歷四生遍遊六道。猨猴鹿馬蠕動蜎飛。無識不形無趣不受。煩惱則有五住地惑八萬四千諸塵勞門。所行則四攝六度三十七助菩提。萬德齊修二諦並習。利他損己無悔悋心。所受則三歸十善八萬律儀。悉皆奉持。乃至成佛濟流如象渡水。遊衢車駕大牛洽潤。譬若大根承露。猶如大葉憩息。則止大涅槃城諸。如此文皆大乘也。自從後漢迄我大隋。其間譯經凡十六代。所出之典。諸大小乘。或處經同緣人致別。或是世異而人出同。或止一翻或復重譯。無問人撰傳錄集記。但是一言讚述三寶。語誠鄙野意在光揚。疑妄偽真註解論記。依括群目稷稗皆存。合彼金沙為其錄體。可謂蘭艾共篋龍蛇未分者焉。故斯大乘菩薩入藏。唯緘經戒及阿毘曇。譬海雖寬弗栖屍柩。況圓淵採捕棄蜯收珠。荊嶺𣃆磨拾玉捐石。解瑇瑁之文甲。脫犀象之角牙。集群白於眾狐。摘藻羽於翡翠者也。今此藏目唯取有譯失譯單名。自餘重翻同本別出。舉一多卷編以為頭。其外二三具注於下。情樂誦讀任從所抄。簡擇集疑悉除偽妄。合有五百五十一部一千五百八十六卷。依眾錄判附此大乘。未覿經身猶懷惟咎。庶後敏達賢智共同扇簸糠粃乎。大乘修多羅有譯一二百三十四部大乘修多羅失譯二二百三十五部大乘毘尼有譯三一十九部大乘毘尼失譯四一十二部大乘阿毘曇有譯五四十九部大乘阿毘曇失譯六二部大方廣佛華嚴經六十卷大方等大集經六十卷大般涅槃經四十卷摩訶般若波羅蜜經四十卷放光般若波羅蜜經二十卷光讚般若波羅蜜經十卷法炬陀羅尼經二十卷威德陀羅尼經二十卷般泥洹經二十卷菩薩瓔珞經十四卷菩薩見實三昧經十四卷賢劫經十三卷賢劫三昧經十卷新賢劫經十卷佛名經十二卷大灌頂經十二卷月燈三昧經十一卷華手經十一卷十住斷結經十卷閑居經十卷大悲分陀利經八卷正法華經十卷妙法蓮華經八卷入楞伽經十卷楞伽阿跋多羅經四卷道行般若波羅蜜經十卷新道行經十卷新小品經七卷須菩提品經七卷明度無極經六卷菩薩地持經十卷大方廣菩薩十地經十卷諸佛護念經十卷大阿育王經十卷觀佛三昧經八卷大薩遮尼乾子經八卷菩薩行方便境界經三卷六度集經八卷五千五百佛名經八卷大乘寶雲經八卷密迹金剛力士經八卷金光明經八卷海意經七卷勝天王般若波羅蜜經七卷法集經六卷廣博嚴淨不退轉輪經六卷不退轉法輪經四卷阿惟越致遮經四卷勝思惟梵天所問經六卷思益梵天所問經四卷持心梵天所問經四卷念佛三昧經六卷大雲經六卷賢護菩薩經六卷菩薩處胎經五卷長安品經五卷大悲比丘經五卷深密解脫經五卷吳品經五卷寶頂經五卷如來恩智不思議經五卷菩薩本緣集經四卷大方等陀羅尼經四卷央掘魔羅經四卷聖善住天子所問經四卷如幻三昧經二卷觀察諸法行經四卷僧伽吒經四卷海龍王經四卷新海龍王經四卷大樹緊那羅王所問經四卷伅真陀羅所問經三卷持世經四卷持人菩薩所問經三卷弘道廣顯三昧經四卷阿耨達龍王經二卷普超三昧經四卷阿闍世王經二卷稱揚諸佛功德經三卷等目菩薩所問三昧經三卷菩薩藏經三卷雜呪經三卷力莊嚴三昧經三卷四童子經三卷僧伽羅剎集經三卷諸法本無經三卷集一切福德三昧經三卷等集眾德三昧經三卷毘摩羅詰經三卷明度五十校計經二卷淨度三昧經二卷瓔珞本業經二卷如來莊嚴智慧光明入一切諸佛境界經二卷中陰經二卷大法鼓經二卷諸佛要集經二卷文殊師利佛土嚴淨經二卷濡首菩薩無上清淨分衛經二卷孛本經二卷大乘同性經二卷諸法無行經二卷阿閦佛國經二卷般舟三昧經二卷迦葉經二卷無上依經二卷未曾有因緣經二卷須真天子經二卷須真天子問四事經二卷寶如來三昧經二卷無極寶三昧經一卷大乘方便經二卷慧上菩薩問大善權經二卷大方廣寶篋經二卷文殊師利現寶藏經二卷自在王經二卷奮迅王問經二卷道神足無極變化經二卷佛昇忉利天為母說法經二卷超日明三昧經二卷超日明經二卷順權方便經二卷隨權女經二卷樂瓔珞莊嚴方便經一卷孔雀王陀羅尼經二卷孔雀王雜呪經一卷無量清淨平等覺經二卷阿彌陀經二卷無量壽經二卷首楞嚴經二卷勇伏定經二卷大莊嚴法門經二卷德護長者經二卷蓮華面經二卷大雲輪請雨經二卷虛空孕菩薩經二卷月上女經二卷善思童子經二卷大乘頂王經二卷大方等頂王經一卷移識經二卷道行般若經二卷譬喻王經二卷發覺淨心經二卷法鏡經二卷郁伽長者所問經二卷郁伽羅越問菩薩經二卷仁王般若波羅蜜經二卷猛施道地經一卷太子須大拏經一卷太子慕魄經一卷金色王經一卷無憂王經一卷摩訶摩耶經一卷阿闍貰女經一卷大淨法門經一卷勝鬘師子吼一乘大方便經一卷須摩提菩薩經一卷金益長者子經一卷梵女守意經一卷差摩波帝受記經一卷獨證自誓三昧經一卷月明菩薩經一卷滅十方冥經一卷那維摩詰經一卷離垢蓋經一卷道行經一卷菩薩十住經一卷第一義五相略集經一卷心明經一卷文殊師利發願偈經一卷慧明經一卷孛經抄集一卷光味三昧經一卷十四意止經一卷月燈三昧經一卷思惟要略經一卷嚴淨定經一卷不思議光菩薩所說經一卷尊勝菩薩入無量門陀羅尼經一卷文殊師利問菩薩署經一卷佛說德光太子經一卷幻士仁賢經一卷寶施女經一卷三密底耶經一卷施燈功德經一卷菩薩訶色欲經一卷人本欲生經一卷佛醫經一卷人所從來經一卷佛從上所行世偈經一卷不增不減經一卷眾祐經一卷無量壽觀經一卷觀普賢菩薩行法經一卷觀藥王藥上二菩薩經一卷分別業報略集經一卷觀世音觀經一卷請觀世音消伏毒害陀羅尼經一卷觀世音懺悔除罪呪經一卷金剛上味陀羅尼經一卷無涯際持法門經一卷第一義法勝經一卷正恭敬經一卷惟明二十偈經一卷鹿母經一卷鹿子經一卷除恐災患經一卷法沒盡經一卷八吉祥經一卷小法沒盡經一卷十二門大方等經一卷溫室洗浴眾僧經一卷四不可思經一卷諸德福田經一卷過去佛分衛經一卷出家功德經一卷成具光明定意經一卷金剛般若波羅蜜經一卷須賴菩薩經一卷大方等如來藏經一卷無量壽佛經一卷光世音大勢至受決經一卷普門品經一卷老女人經一卷大方等修多羅王經一卷轉有經一卷無所悕望經一卷象步經一卷象腋經一卷大乘要慧經一卷彌勒菩薩所問經一卷文殊師利問菩提經一卷菩提無行經一卷伽耶山頂經一卷象頭精舍經一卷一切法高王經一卷諸法勇王經一卷慧印三昧經一卷慧三昧經一卷如來智印經一卷決定總經一卷謗佛經一卷睒本經一卷睒子經一卷孝子睒經一卷菩薩睒經一卷佛說睒經一卷乳光佛經一卷犢子經一卷佛遺日摩尼寶經一卷大寶積經一卷摩訶衍寶嚴經一卷無畏德女經一卷阿闍世王女阿術達經一卷阿闍世王女無憂施經一卷十二因緣經一卷貝多樹下思惟經一卷聞城十二因緣經一卷龍施菩薩本起經一卷龍施女經一卷了本生死經一卷異了本生死經一卷稻芉經一卷大方廣菩薩十地經一卷菩薩十地經一卷莊嚴菩提心經一卷觀虛空藏菩薩經一卷虛空藏菩薩經一卷虛空藏經一卷長者子制經一卷制經一卷逝童子經一卷菩薩逝經一卷逝經一卷離垢施女經一卷無垢施菩薩分別經一卷得無垢女應辯經一卷彌勒成佛經一卷彌勒受決經一卷彌勒下生經一卷彌勒當來生經一卷月光童子經一卷月明童子經一卷申日經一卷申日兜本經一卷失越經一卷轉女身經一卷無垢賢女經一卷腹中女聽經一卷胎藏經一卷不莊校女經一卷無量門微密持經一卷出生無量門持經一卷阿難目佉尼訶離陀羅尼經一卷舍利弗陀羅尼經一卷無量門破魔陀羅尼經一卷業報差別經一卷大乘方廣總持經一卷牢固女經一卷百佛名經一卷一向出生菩薩經一卷大威燈仙人問疑經一卷文殊尸利行經一卷八佛名號經一卷希有校量功德經一卷如來方便善巧呪經一卷不空羂索觀世音心呪經一卷十二佛名神呪除障滅罪經一卷金剛場陀羅尼經一卷諸法最上王經一卷商主天子問經一卷出生菩提經一卷出要經二十卷阿惟越致轉經十八卷摩訶衍經十四卷大忍辱經十卷佛名經十卷雜呪集十卷行道經十卷方廣十輪經七卷大方便報恩經七卷梵王請問經五卷三昧王經五卷佛本行經五卷佛從兜率降中陰經四卷魔王請問經四卷七佛經四卷佛名經三卷大梵天王請轉法輪經三卷釋提桓因所問經三卷大方廣如來性起經三卷菩薩本行經三卷法華光瑞菩薩現壽經三卷普賢菩薩答難二千經三卷大通方廣經三卷優婆夷淨行經二卷不思議功德經二卷大吉義呪經二卷九十五種道雜類神呪經二卷菩薩夢經二卷諸經佛名經二卷濡首菩薩經二卷十方佛名經二卷文殊問經二卷哀泣經二卷法界體性無分別經二卷伅真陀羅所問寶如來經二卷深斷連經二卷弘道經二卷菩薩名經二卷梵天請佛千首經二卷諸經菩薩名二卷密跡力士經二卷無明羅剎喻集經二卷阿那含經二卷雜譬喻經二卷毘羅三昧經二卷像法決疑經二卷初波羅耀經二卷善王皇帝經二卷虛空藏菩薩問持經幾福經一卷大方廣如來祕密藏經一卷度諸佛境界光嚴經一卷善臂菩薩所問經一卷菩薩修行經一卷大本藏經一卷無端底總持經一卷菩薩投身餓虎起塔因緣經一卷菩薩本行經一卷一切施主所行檀波羅蜜經一卷賢首菩薩二百問經一卷受十善戒經一卷文殊觀經一卷頻婆娑羅王詣佛供養經一卷菩薩宿緣經一卷大意經一卷內藏大方等經一卷天王太子辟羅經一卷太子法慧經一卷是光太子經一卷長者法志妻經一卷法志女經一卷一切智光明仙人慈心因緣不食肉經一卷文殊師利般涅槃經一卷觀世音所說行法經一卷師子月佛本生經一卷功德莊嚴王八萬四千歲請佛經一卷持身菩薩經一卷金剛女菩薩經一卷善意菩薩經一卷法華三昧經一卷佛寶三昧經一卷金剛三昧經一卷金剛三昧本性清淨不壞不滅經一卷寶積三昧文殊師利問法身經一卷文殊師利權變三昧經一卷賓頭盧為王說法經一卷彌勒經一卷十佛因緣經一卷八部佛名經一卷八吉祥神呪經一卷八陽經一卷十吉祥經一卷賢首經一卷小安般三昧經一卷小阿闍世經一卷小須賴經一卷甚深大迴向經一卷四無畏經一卷菩薩十漚惒經一卷賢者五福德經一卷六法行經一卷菩薩常行經一卷菩薩等行經一卷善德經一卷阿陀三昧經一卷阿多三昧經一卷賓頭盧突羅闍為優陀延王說法經一卷佛印三昧經一卷百寶三昧經一卷藥師瑠璃光佛經一卷長者音悅經一卷提謂經一卷十思惟經一卷分別六情經一卷阿質國王經一卷三昧王三昧經一卷八菩薩四弘誓經一卷大光明菩薩百四十八願經一卷墮迦羅問菩薩經一卷大悲觀世音經一卷菩薩諸苦行經一卷瑞應觀世音經一卷功德寶光菩薩問護持經一卷自在王菩薩問如來境界經一卷目佉經一卷薩羅經一卷菩薩道地經一卷等入法嚴經一卷方等決經一卷大行六波羅蜜經一卷讚七佛偈經一卷慈仁問八十種好經一卷阿彌陀佛偈一卷後出阿彌陀佛偈一卷阿彌陀鼓音聲陀羅尼經一卷阿難見水光瑞經一卷迦旃延偈經一卷雜華經一卷五百偈經一卷三乘經一卷前世三轉經一卷銀色女經一卷太子護經一卷和休經一卷善法方便陀羅尼經一卷金剛祕密善門陀羅尼經一卷阿闍世王受決經一卷採蓮違王上佛受決經一卷師子奮迅菩薩所問經一卷華積陀羅尼經一卷華聚陀羅尼經一卷定行三昧經一卷佛遺定行經一卷隨願往生經一卷惟無三昧經一卷清淨法行經一卷龍種尊佛國變化經一卷四事解脫經一卷四事解脫度人經一卷定慧普遍國土神通菩薩經一卷觀世音十大願經一卷觀世音三昧經一卷大乘蓮華馬頭羅剎經一卷陰馬藏經一卷陰馬藏光明經一卷身土國王所問治國經一卷空淨三昧經一卷般若得經一卷三世三千佛名經一卷三千佛名經一卷十方佛名功德經一卷現在十方佛名經一卷千五百佛名經一卷千佛名經一卷現在千佛名經一卷過去千佛名經一卷當來星宿劫千佛名經一卷南方佛名經一卷賢劫五百佛名經一卷五百七十佛名經一卷龍樹勸發諸王要偈經一卷百七十佛名經一卷雜譬喻經一卷同號佛經一卷六菩薩名亦當誦持經一卷摩訶神呪經一卷大總持神呪經一卷思益神呪經一卷十方佛神呪經一卷七佛所結麻油述呪經一卷七佛神呪經一卷降魔神呪經一卷華積陀羅尼神呪經一卷威德陀羅尼神呪經一卷陀羅尼句經一卷集法悅捨苦陀羅尼經一卷陀隣鉢呪經一卷諸天王所說陀羅尼經一卷四天王神呪經一卷金剛十二使呪經一卷請金剛呪經一卷金剛隨意所樂一切皆得呪經一卷金剛如所願一切勝呪經一卷金剛結界呪經一卷金剛小心除滅諸怨呪經一卷金剛請夢呪經一卷大神母結誓呪經一卷護諸比丘呪經一卷十二因緣結縷神呪經一卷伊洹法願呪經一卷六字大陀羅尼經一卷移山神呪經一卷和摩結神呪經一卷解日厄神呪經一卷六神名神呪經一卷六字神呪經一卷幻師跋陀神呪經一卷幻師波陀呪經一卷摩尼羅亶神呪經一卷檀持羅麻油述神呪經一卷麻油述神呪經一卷摩尼羅亶神呪案經一卷醫王惟婁延神呪經一卷龍王呪水浴經一卷十八龍王神呪經一卷請雨止雨神呪經一卷嚫水神呪經一卷呪水經一卷呪土經一卷呪藥經一卷呪毒經一卷血氣神呪經一卷呪時氣呪經一卷呪小兒經一卷呪齲齒經一卷呪齒痛經一卷呪牙痛經一卷呪牙疼經一卷呪眼痛經一卷呪眼赤經一卷除辟賊害呪經一卷呪賊經一卷卒逢賊結帶呪經一卷七佛安宅神呪經一卷五方龍王神呪經一卷三歸五戒神王名經一卷優婆塞戒經十卷菩薩戒經八卷佛藏經四卷梵網經二卷寶梁經二卷菩薩藏經一卷決定毘尼經一卷佛悔過經一卷菩薩悔過經一卷文殊師利悔過經一卷舍利弗悔過經一卷清淨毘尼方廣經一卷文殊師利淨律經一卷寂調所問經一卷菩薩戒本一卷優婆塞戒本一卷菩薩戒優婆塞戒壇文合一卷三歸及優婆塞二十二戒文一卷菩薩齋法一卷菩薩戒一卷菩薩齋經一卷大方廣三戒經三卷法律三昧經一卷菩薩內戒經一卷阿惟越致菩薩戒經一卷三曼陀颰陀羅菩薩經一卷菩薩波羅提木叉經一卷颰陀悔過經一卷菩薩受齋經一卷淨業障經一卷在家菩薩戒一卷在家律儀一卷優婆塞優婆夷離欲具行二十二戒一卷大智度經論一百卷攝大乘釋論十五卷十地經論十二卷十住毘婆沙經論十二卷彌勒菩薩所問經論十卷大莊嚴論十卷菩薩善戒經十卷菩薩地經十卷菩薩地持論八卷寶積經論四卷佛性論四卷中論四卷寶性論四卷金剛般若經論三卷僧佉論三卷勝思惟經論三卷中邊論三卷攝大乘本論三卷攝大乘本論二卷文殊師利問菩提經論二卷大丈夫論二卷佛阿毘曇論二卷順中論二卷百論二卷入大乘論二卷如實論二卷涅槃須跋論二卷優婆塞五學略論二卷大涅槃經論一卷三具足經論一卷遺教經論一卷法華經論一卷轉法輪經論一卷寶髻菩薩四法論一卷無量壽經論一卷業成就論一卷三無性論一卷十二門論一卷方便心論一卷反質論一卷墮負論一卷求那摩底隨相論一卷成就三乘論一卷十二因緣論一卷正說道理論一卷一輸盧迦論一卷寶行王正論一卷百字論一卷意業論一卷破外道四宗論一卷破外道涅槃論一卷唯識論一卷迴諍論一卷大乘起信論一卷大乘優波提舍五卷發菩提心論二卷小乘錄者。聲聞藏也。教而辯佛。則王宮誕生襁褓扶持乳哺鞠養。乘羊車而詣學。試伎術而成婚。十九出家三十成道。四十九年處世說法。年七十九。於雙樹間右脇而臥入般涅槃。的而論法則是契經。或止九部。或十一部。四含雜藏及以毘曇。談人則名聲聞緣覺四果四向五方七便。剃除鬚髮捨俗出家。局在天人弗該餘趣。煩惱則五蓋十纏九十八使。所行則四聖諦十二因緣。檢攝七支防守三業。所受禁制則三歸十戒二百五十及五百戒。唯盡一形弗通後世。自調身口匪涉利他。入理水之淺深。譬兔馬之浮渡。出街衢之遊戲。駕羊鹿之卑車。洽露潤之少多。若中小之根葉。休疲怠之蘇息憩非真之化城。諸如此文皆小乘也。依四阿含生經出曜賢愚譬喻眾雜契經。或十行五行一紙半紙。首稱如是後唱奉行。諸此派分動成萬卷。世情逐末多競散抄。非唯損功深乖源本。但群錄注。其有流出別生之徒。如觀世音出妙法華。善時鵝王生正法念。今並不載。唯四部律僧尼戒心要略威儀羯磨雜法。世人盡習故備列之。其是經中離析行者。本部既具無假重羅。所益既微所煩處廣。粗計其省。紙出一萬經向二千。今之編收大部別卷。檢非流出者。總有五百二十五部。都合一千七百一十二卷。集為小乘入藏正目。房識淺見狷尋閱多遺。庶傳照法炬明賢。幸供除燼添油也。小乘修多羅有譯一一百八部五百二十七卷小乘修多羅失譯二三百一十七部四百八十二卷小乘毘尼有譯三三十九部二百八十五卷小乘毘尼失譯四三十一部六十七卷小乘阿毘曇有譯五二十一部三百五十一卷小乘阿毘曇失譯六一十部二十七卷正法念處經七十卷佛本行集經六十卷中阿含經六十卷增壹阿含經五十卷雜阿含經五十卷雜譬喻三百五十首二十五卷長阿含經二十二卷賢愚經一十六卷雜寶藏經一十卷雜譬喻經一十卷普曜經八卷蜀普曜經六卷撰集百緣經七卷修行經七卷修行道地經六卷法句喻本末集經六卷生經五卷禪法要經五卷百喻集經四卷過去現在因果經四卷太子本起瑞應經二卷修行本起經二卷禪祕要經三卷陰持入經二卷中起本經二卷四阿含慕抄二卷達磨多羅禪經二卷舊雜譬喻集經二卷義足經二卷法句集經二卷毘耶娑問經二卷大道地經二卷賈客經二卷大安般經二卷小本起經二卷禪法要解經二卷阿蘭若習禪法經二卷坐禪三昧經二卷不淨觀禪經修行方便二卷摩登伽經二卷舍頭諫經一卷太子二十八宿經一卷虎耳意經一卷本相猗致經一卷緣本致經一卷雜藏經一卷鬼問目連經一卷餓鬼報應經一卷目連說餓鬼因緣經一卷阿難問事佛吉凶經一卷阿難分別經一卷弟子慢為耆域述經一卷分別經一卷大十二門經一卷四十二章經一卷小十二門經一卷百六十品經一卷十二遊經一卷治禪病祕要經一卷大安般經一卷安般守意經一卷五門禪經要用法一卷般泥洹經一卷當來變經一卷難提迦羅越經一卷普義經一卷㮈女耆域經一卷淨飯王般涅槃經一卷沙門果證經一卷佛為菩薩五夢經一卷馬王經一卷請賓頭盧法一卷八師經一卷阿含口解十二因緣經一卷四部喻經一卷三品修行經一卷七法經一卷阿毘曇五法行經一卷雁王經一卷四願經一卷雁王五百雁俱經一卷五法經一卷誡羅云經一卷婦人遇辜經一卷給孤獨明德經一卷長者辯意經一卷胞胎受身經一卷四自侵經一卷釋六十二見經一卷五百弟子自說本起經一卷七女本經一卷大迦葉本經一卷阿難四事經一卷所欲致患經一卷法受塵經一卷禪行法想經一卷誡王經一卷摩訶目連本經一卷四天王經一卷貧女為王夫人經一卷五福施經一卷優多羅經一卷鏡面王經一卷應供法行經一卷摩訶王經一卷察微王經一卷阿闍世王問五逆罪經一卷阿難念彌經一卷居士請僧福田經一卷觀行不移四事經一卷廬夷亘經一卷廅羅王經一卷檀若經一卷梵皇經一卷龍王兄弟陀暹邏誡王經一卷五蓋疑結失行經一卷小郁伽經一卷舍利弗目連遊諸國經一卷目連上淨居天經一卷解無常經一卷城喻經一卷耆闍崛山解經一卷雜譬喻經八十卷法句譬喻經三十八卷別譯雜阿含經二十卷雜數經二十卷那先譬喻經四卷長阿含經三卷興起行經二卷十二因緣經二卷太子試藝本起經二卷善信神呪經二卷善信女經二卷那先比丘經二卷難提釋經一卷無垢優婆夷問經一卷造立形像福報經一卷法常住經一卷優填王經一卷懈怠耕者經一卷阿難得道經一卷阿難七夢經一卷阿難般泥洹經一卷舍利弗目連泥洹經一卷佛入涅槃金剛力士哀戀經一卷迦葉赴佛涅槃經一卷佛滅度後棺斂葬送經一卷灌佛經一卷摩訶剎頭經一卷羅云忍經一卷五十五法誡經一卷八法行經一卷給孤獨四姓家問應受施經一卷憂墮羅迦葉經一卷出家因緣經一卷弟子本行經一卷三品弟子經一卷四部本文經一卷四輩經一卷佛為年少比丘說正事經一卷見正經一卷長者賢首經一卷賢者手力經一卷荷鵰阿那含經一卷十二賢者經一卷有賢者法經一卷五無反復經一卷四婦因緣經一卷五百婆羅門問有無經一卷黑氏梵志經一卷道德果證經一卷發意向正經一卷曉所諍不解經者經一卷阿含正行經一卷沙門分衛見怪異經一卷摩訶遮曷遊經一卷五恐怖世經一卷摩訶厥彌難問經一卷大魚事經一卷心情心識經一卷失道得道經一卷頞多和多耆經一卷外道誘質多長者經一卷梵摩難國王經一卷佛為阿支羅迦葉說自他作苦經一卷摩訶迦葉度貧母經一卷中心經一卷魔試佛經一卷龍王兄弟經一卷外道仙尼說度經一卷沙曷比丘功德經一卷佛為年少婆羅門說知善不善經一卷佛為拘羅長者說根熟經一卷奇異道家難問住處經一卷佛說外道深染說離欲經一卷須摩提長者經一卷長者難提經一卷十二品生死經一卷年少王經一卷諫王經一卷末羅王經一卷羅提坻王經一卷摩達國王經一卷普達王經一卷揵陀國王經一卷天王下作猪經一卷堅心正意經一卷佛大僧大經一卷耶祇經一卷十二頭陀經一卷木槵子經一卷錫杖經一卷栴檀樹經一卷奇異道家難問法本經一卷貧窮老公經一卷長者子懊惱三處經一卷越難經一卷旃陀越國王經一卷自愛不自愛經一卷無上處經一卷輪轉五道罪福報應經一卷勒苦泥犁經一卷罪業報應教化地獄經一卷僧護因緣經一卷護淨經一卷時非時經一卷讓德經一卷始造浴佛時經一卷度梵志經一卷新歲經一卷惟流王經一卷未曾有經一卷諸大地獄果報經一卷罪業報應經一卷三小劫經一卷勸進學道經一卷觀身九道經一卷八總持經一卷禪思滿足經一卷八正八邪經一卷大蛇譬喻經一卷說阿難持戒經一卷阿難問何因緣持戒見世間貧示現道貧經一卷鬼子母經一卷十善十惡經一卷惟婁王師子湩譬喻經一卷調達經一卷摩訶健陀經一卷目連問經一卷摩訶目連與佛角能經一卷舍利弗歎度女人經一卷樹提伽經一卷墮迦經一卷五王經一卷解慧微妙經一卷八大人覺章經一卷五方便經一卷弟子死復生經一卷須多羅入胎經一卷墮落優婆塞經一卷羅漢迦留陀夷經一卷羅漢遇瓶沙王經一卷二十八天經一卷為壽盡天子說法經一卷阿鳩留經一卷庾伽三摩斯經一卷阿闍世王問瞋恨從何生經一卷韋提希子月夜問夫人經一卷愛欲聲經一卷說善惡道經一卷度世護身經一卷瓜甲取土經一卷迦丁比丘說當來變經一卷墮釋迦牧牛經一卷佛本行經一卷自見自知為知為能盡結經一卷有四求經一卷便賢者坑經一卷兩比丘得割經一卷所非汝所經一卷道德舍利日經一卷舍利日在王舍國經一卷獨居思惟自念止經一卷問所明種經一卷欲從本相有經一卷獨坐思惟意中生念經一卷如是有諸比丘經一卷比丘所求色經一卷色為非常念經一卷色比丘念本起經一卷比丘一法相續經一卷善惡意經一卷有二力本經一卷有三力經一卷有四力經一卷有五力經一卷道有比丘經一卷不聞者類相聚經一卷無上釋為故世在人中經一卷身為無有反復經一卷師子畜生王經一卷阿須倫子婆羅門經一卷婆羅門子名不侵經一卷生聞婆羅門經一卷有陸竭經一卷署杜乘婆羅門經一卷佛在拘薩羅國經一卷佛在優填國經一卷是時自梵守經一卷婆羅門不信重經一卷佛告舍曰經一卷說人自說人骨不知腐經一卷栴檀調佛經一卷惡人經一卷難提和難經一卷四姓長者難經一卷析佛經一卷阿難等各第一經一卷理家難經一卷迦留多王經一卷梵志闍孫經一卷波達王經一卷悲心悒悒經一卷趣度世道經一卷薩和達王經一卷癡注經一卷和達經一卷分八舍利經一卷悉曇慕經一卷鉢呿沙經一卷告法驗經一卷瓶沙王經一卷有無經一卷須耶越國貧人經一卷坏喻經一卷妖怪經一卷阿般計泥洹經一卷四非常經一卷五失蓋經一卷要真經一卷本無經一卷十五德經一卷父母因緣經一卷金輪王經一卷慧行經一卷未生怨經一卷內外無為經一卷道淨經一卷七事本末經一卷耆域四術經一卷五蓋離疑經一卷太子智止經一卷苦相經一卷須佛得度經一卷由經一卷分然洹國迦羅越經一卷義決法事經一卷漚惒七言禪利經一卷三失蓋經一卷王舍城靈鷲山要直經一卷思道經一卷佛在竹園經一卷法為人經一卷道意經一卷陀賢王經一卷阿夷比丘經一卷比丘三事經一卷五母子經一卷沙彌羅經一卷玉耶經一卷阿漱達經一卷灌臘經一卷盂蘭盆經一卷報恩奉盆經一卷摩登女經一卷摩登女解形中六事經一卷道地中要語章經一卷安般行道經一卷道德章經一卷佛本記經一卷口傳劫起盡經一卷父子因緣經一卷盧至長者經一卷燈指因緣經一卷優波斯那優婆夷經一卷怛惒尼百句經一卷世間珍寶經一卷處處經一卷十八泥犁經一卷慢法經一卷分明罪福經一卷地獄經一卷衰利經一卷八方萬物無常經一卷六衰事經一卷弟子事佛吉凶經一卷首至問佛十四事經一卷孝子報恩經一卷十八難經一卷三毒事經一卷群生偈經一卷十二因緣章經一卷百八愛經一卷七漏經一卷五十二章經一卷三界人天身量及壽經一卷天地象經一卷度量天地經一卷略說禪要句經一卷法觀經一卷止寺中經一卷禪法經一卷阿那律念復生經一卷阿那律七念章經一卷禪數經一卷治禪鬼魅不安經一卷禪定方便次第法經一卷小道地經一卷數息事經一卷深息知身偈經一卷禪經偈一卷內身觀章經一卷數練意章經一卷受食思惟經一卷內禪波羅蜜經一卷十二門禪經一卷形疾三品風經一卷佛治意經一卷佛治身經一卷身相經一卷禪要訶欲品經一卷明識諦觀經一卷五苦章句經一卷五濁經一卷胸有卍字經一卷法滅盡經一卷貧女難陀經一卷定行三昧經一卷五龍悔過護法經一卷最妙勝定經一卷相國阿羅呵經一卷救護身命濟人病苦厄經一卷阿秋那三昧經一卷鑄金像經一卷四身經一卷。三十九部二百八十五卷十誦律六十一卷十誦律五十九卷四分律六十卷摩訶僧祇律四十卷五分律三十卷解脫律二十二卷善見律毘婆沙十八卷鼻奈耶十卷摩德勒伽十卷遺教法律三昧經二卷十誦律釋雜事問二卷決正諸部毘尼二卷十誦僧尼要事羯磨二卷雜問律事二卷佛臨般涅槃略說遺教誡經一卷十誦僧戒本一卷十誦羯磨雜事并要一卷僧祇比丘戒本一卷僧祇比丘尼戒本一卷僧祇雜羯磨法一卷四分僧戒本一卷四分尼戒本一卷四分雜羯磨一卷五分僧戒本一卷五分尼戒本一卷五分羯磨法一卷解脫戒本一卷沙彌威儀一卷三品悔過法一卷誡具經一卷優婆塞五戒相一卷經律分異記一卷比丘二百六十戒三部合異一卷三乘無當律一卷比丘諸禁律一卷四部律所明輕重物名一卷比丘戒本所出本末一卷諸律解一卷二百五十戒經一卷衣服制法一卷揵稚法一卷毘尼母八卷出律儀要二十二卷薩婆多毘尼毘婆沙八卷大比丘威儀經一卷大愛道比丘尼經二卷摩訶比丘經一卷迦葉禁戒經一卷舍利弗問經一卷優波離問經一卷應行律經一卷戒消災經一卷犯戒罪報輕重經一卷大沙門羯磨一卷大戒經一卷比丘波羅提木叉一卷異出比丘威儀經一卷沙彌威儀經一卷沙彌尼十戒經一卷沙彌離戒經一卷沙彌離威儀經一卷五部威儀所服經一卷威儀經一卷優婆塞五戒經一卷優婆塞五法經一卷優婆塞威儀經一卷道本五戒經一卷六齋八戒經一卷五戒報應經一卷賢者五戒經一卷賢者威儀經一卷阿毘曇毘婆沙一百九卷迦旃延阿毘曇八揵度三十卷舍利弗阿毘曇三十卷成實論二十四卷俱舍釋論二十二卷出曜論一十九卷阿毘曇心論十六卷俱舍論本十六卷毘婆沙阿毘曇十四卷雜阿毘曇毘婆沙十四卷雜阿毘曇心十三卷阿毘曇心十三卷雜心十一卷解脫道論十三卷婆須蜜論十卷立世阿毘曇十卷法勝阿毘曇七卷阿毘曇心五卷阿毘曇心四卷四諦論四卷三法度論三卷金七十論二卷俱舍論偈一卷明了論一卷遺教論一卷眾事分阿毘曇十二卷三彌底論四卷甘露味阿毘曇二卷分別功德論三卷辟支佛因緣論一卷六足阿毘曇一卷十六無漏心解一卷十報法三統略一卷斷十二因緣解一卷旨解一卷臣房言。臣聞有功於國史錄其勳。有政於民碑傳其德。況如來大聖化洽無窮而不垂美。百王流芳千載者也。臣竊尋覽。自漢魏已來代有翻譯。而錄目星散經多失源。世罕綴修時致間絕。緣此佛以正法付囑國王。是知教興寄在帝主。伏惟陛下應運秉圖。受如來記。紹輪王業。統閻浮提。愍世間昏開慧日照。廣緝經像大啟伽藍。闡解脫之門。導天人之路。建善舟檝濟拔蒼生。斯實曠古一代盛歟。豈臣庸微輕敢妄述。但昔毀廢臣在染衣。今日興隆還參法侶。時事所接頗預見聞。因綱歷世佛法緣起。始自姬周莊王甲午佛誕西域後漢明皇永平丁卯經度東歲。迄今開皇太歲丁巳。歷一千二百七十四載。其間靈瑞帝主名僧代別。顯彰名開皇三寶錄。凡十五卷。庶法無隱冀經有弘。不任下情惶悚戰懼。輕冒奉表上錄以聞。伏願天慈垂神降省謹言。